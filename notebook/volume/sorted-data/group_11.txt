Reklaamiseadus1
§ 1. Seaduse reguleerimisala
1)Reklaamiseadus sätestab reklaami mõiste, reklaamile kehtestatud üldnõuded, keelud ja piirangud ning järelevalve korralduse ja vastutuse seaduse rikkumise eest.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
3)Kui reklaam on reguleeritud teise seadusega, kohaldatakse käesolevat seadust teisest seadusest tulenevate erisustega.
§ 2. Mõisted
1)Käesolevas seaduses kasutatakse mõisteid järgmises tähenduses:
1)avalik koht – territoorium, ehitis või selle osa, mis on avatud üldiseks kasutamiseks või mis on tegelikult üldkasutatav, või ühistranspordivahend;
2)kaup – müügiks pakutav, müüdav või muul viisil turustatav asi või õigus;
3)reklaam – teave, mis on avalikustatud mis tahes üldtajutaval kujul, tasu eest või tasuta, teenuse osutamise või kauba müügi suurendamise, ürituse edendamise või isiku käitumise avalikes huvides suunamise eesmärgil;
4)reklaami avalikustaja – füüsiline või juriidiline isik või riigi- või kohaliku omavalitsuse asutus (edaspidi isik), kes reklaami avalikult esitab, edastab, näitab või levitab;
5)reklaami tellija – isik, kes reklaami vahetult tellib või kelle huvides reklaam avalikustatakse;
6)reklaami teostaja – isik, kes reklaami loob või teostab või korraldab selle avalikustamist, välja arvatud tehniline teostaja;
7)teenus – müügiks pakutav või müüdav hüve, mis ei ole kaup;
8)välireklaam – avalikus kohas asuv või avalikust kohast jälgitav reklaam.
2)Reklaamina ei käsitata:
1)majandus- või kutsetegevuse kohas, kus müüakse kaupa või osutatakse teenust, antavat teavet kauba, teenuse või selle müügitingimuste kohta, ning käesoleva lõike punktis 2 nimetatud teavet;
2)majandus- või kutsetegevuse koha tähistust selle nime, liigi, kauba müügi või teenuse osutamise aja, isiku nime, kaubamärgi ja domeeninimega ehitisel, kus majandus- või kutsetegevuse koht asub, ja majandus- või kutsetegevuse koha sissepääsu juures;
3)väljaspool ehitist asuva majandus- või kutsetegevuse koha tähistust käesoleva lõike punktis 2 nimetatud teabega;
4)isiku majandus- või kutsetegevuses kasutatava sõiduki tähistust selle isiku nime, kontaktandmete, kaubamärgi, domeeninime ja tegevusalaga;
5)märgistust kauba müügipakendil. Müügipakendile kantud või kinnitatud reklaami ei loeta märgistuseks. Müügipakendit käsitatakse pakendiseaduse tähenduses;
6)sponsorteates avaldatud spondeerija nime, kaubamärki ja teavet tema antud materiaalse toetuse kohta.
2. peatükk ÜLDNÕUDED REKLAAMILE
§ 3. Reklaami põhinõuded
1)Reklaam peab tavalise tähelepanu korral olema selgelt eristatav muust teabest ning selle sisu, kujundus ja esitlusviis peavad tagama arusaamise, et tegemist on reklaamiga.
2)Reklaamis peab selgelt eristatavalt sisalduma reklaami tellija nimi, tema registreerimisel olev või registreeritud Eesti või Euroopa Ühenduse kaubamärk või domeeninimi.
3)Eraldi etappidena avalikustatud reklaamile kohaldatakse käesoleva paragrahvi lõikes 2 sätestatut 15. päevast reklaami esimese etapi avalikustamisest arvates.
4)Reklaam ei tohi:
1)olla vastuolus heade kommete ja tavadega;
2)kutsuda üles käituma õigusvastaselt või rikkuma üldisi moraalinorme, õigustada õigusrikkumist ega alavääristada õiguskuulekat käitumist;
3)kutsuda üles vägivaldsele käitumisele ega õhutada vägivalla kasutamist;
4)kutsuda üles inimese tervist ega keskkonda kahjustavale tegevusele;
5)soodustada reaalsusele mittevastava ohutustunde tekkimist või ohtlikku käitumist;
6)kutsuda üles avalikku korda ega riigi julgeolekut ohustavale tegevusele, samuti toetada ega soodustada nimetatud tegevust;
7)kasutada ära õnnetusjuhtumi või eriolukorra mõju isiku otsustusvõimele;
8)tugineda inimeste ebausul ega kasutada ära reklaami sihtgrupi vanusest tulenevat kergeusklikkust;
9)otseselt ega kaudselt alavääristada või muul viisil halvustada isikut, tema nime, kaubamärki, geograafilist tähist, tegevust, tegevusala, kaupa, teenust ega üritust;
10)sisaldada halvustamist ega diskrimineerimist rahvuse, rassi, vanuse, nahavärvuse, soo, keele, päritolu, usutunnistuse, poliitilise ega muu veendumuse tõttu, samuti varalise, sotsiaalse seisundi ega muude asjaolude tõttu;
11)esitada valeteavet;
12)otseselt ega kaudselt sisaldada tunnust, mis on üldtuntud kui teist isikut, kaupa või teenust muudest samalaadsetest eristav tunnus, kui teise isiku, kauba või teenuse reklaam on antud ajal, kohas või viisil keelatud;
13)sisaldada teise isiku, kauba või teenuse reklaami, kui sellise isiku, kauba või teenuse reklaam on antud ajal, kohas või viisil keelatud;
14)jätta muljet, et esitataval teabel on teaduslik alus, kui see tegelikult puudub;
15)sisaldada sõnu „keskkonnasõbralik” ja „ökoloogiliselt ohutu” ning muid sama tähendusega sõnu või väljendeid, kui puudub sellekohane tõendusmaterjal;
16)väita ega jätta muljet, et kaubal või teenusel on eriomadused, kui sellised omadused on iseloomulikud kõigile samalaadsetele kaupadele või sama liiki teenustele;
17)viidata kauba või teenuse haigust, talitlushäireid ega väärarendeid ravivale, leevendavale või tõkestavale omadusele, välja arvatud seaduses sätestatud juhtudel;
18)eirata soolise võrdõiguslikkuse põhimõtet soolise võrdõiguslikkuse seaduse mõistes, alavääristada üht sugu ega kujutada üht sugupoolt domineeriva või allutatuna;
19)kujutada isikuid seksuaalobjektina, sisaldada sobimatut alastust ega kasutada seksuaalse alatooniga väljendeid ja kujundeid;
20)kujutada visuaalselt ega heliliselt seksuaalakti.
§ 4. Eksitava reklaami keeld
1)Reklaam, mis ükskõik millisel viisil eksitab või tõenäoliselt eksitab isikuid, kellele see on suunatud või kelleni see jõuab, ja mis oma eksitava iseloomu tõttu võib mõjutada nende isikute majanduskäitumist või nimetatud põhjustel kahjustab või võib kahjustada reklaami tellija konkurenti, on keelatud.
2)Reklaami loetakse eksitavaks eelkõige siis, kui see annab eksitavat teavet kaupa, teenust, kauba müüki või teenuse osutamist iseloomustavate järgmiste asjaolude kohta:
1)kättesaadavus, kogus, koostis, kasutamiskõlblikkus, lisatarvikute olemasolu, tehnilised andmed, kasutamise ja hoidmisega seotud riskid, sealhulgas keskkonnaohutus, valmistamise, varumise või osutamise viis ja aeg, tootmispaik või päritolumaa;
2)kasutusotstarve ja kasutamisest saadav tulu;
3)hind ja hinna tasumise tingimused;
4)vahetamise, tagastamise, remondi, hoolduse ja garantii tingimused;
5)kauba tootja või teenuse osutaja isik, tema tegevusala ja kvalifikatsioon, kuulumine ametiliitudesse ja organisatsioonidesse, käitumiskoodeksite järgimine, intellektuaalse omandi õigused, ametlik tunnustus, medali, auhinna ja diplomiga autasustamine, keskkonda säästev tegevus ning avalike ja heategevate ürituste toetamine või muu sponsorlus.
3)Reklaamis on keelatud kasutada teaduslike või muude uuringute tulemusi, tsitaate teaduslikest ja tehnilistest väljaannetest, samuti statistilisi ning teaduslikke andmeid eksitaval viisil.
4)Reklaamis on keelatud kasutada riiklikke ja riigiasutuste sümboleid ning Eesti lipu värvikombinatsiooni sellisel viisil, mis eksitab üldsust reklaami eseme suhtes. Reklaam ei tohi jätta muljet, et esitatav teave sisaldab riigipoolset soovitust või garantiid, kui see tegelikult puudub.
§ 5. Võrdluse kasutamine reklaamis
1)Reklaamis, milles otseselt või kaudselt osutatakse samal kaubaturul tegutsevale konkurendile või konkurendi pakutavale kaubale või teenusele, mis täidab samu vajadusi või on ette nähtud samaks otstarbeks kui reklaamitav kaup või teenus, peab võrdlus põhinema võrreldava kauba või teenuse ühel või mitmel asjakohasel, olulisel ja tõendataval tunnusel, mille hulgas võib olla ka hind.
2)Võrdluse kasutamisel ei tohi reklaam:
1)põhjustada reklaami tellija ja tema konkurendi, samuti reklaami tellija ja tema konkurendi kaubamärkide, nimede, kaupade või teenuste, nende oluliste tunnuste ega müügitingimuste segiajamist või tõenäolist segiajamist;
2)põhineda konkurendi kaubamärgi, nime ja muude eristatavate tunnuste maine ega konkureeriva kauba päritolunimetuse enda huvides ärakasutamisel;
3)päritolunimetusega kauba puhul seostuda kaubaga, millel ei ole sama nimetus;
4)esitada kaupa või teenust Eestis õiguskaitset omava kaubamärgiga tähistatud kauba või teenuse koopia või jäljendina.
3)Reklaamis sisalduv kauba või teenuse tavapärasest erinevale pakkumisele viitav võrdlus peab sisaldama teavet sellise pakkumise lõppkuupäeva, teenuse kättesaadavuse ning pakkumise muude eritingimuste kohta. Kui reklaami avalikustamisel tavapärasest erinev pakkumine ei ole veel alanud, peab reklaamis sisalduma ka sellise pakkumise alguskuupäev.
§ 6. Isiku ja omandi kaitse reklaamis
1)Reklaamis ei tohi ilma isiku eelneva kirjaliku nõusolekuta viidata isikule ega mis tahes viisil kasutada isikut, sealhulgas tema häält, kujutist või pildimaterjali tema kohta.
2)Reklaamis ei tohi ilma isiku eelneva kirjaliku nõusolekuta viidata tema omandis või valduses olevale esemele ega kasutada seda viisil, mis jätab üldsusele mulje omaniku või valdaja sellekohasest soovist.
§ 7. Tehniliselt keeruka, ohtlikke aineid sisaldava ning kasutamisel erioskust nõudva kauba ja teenuse reklaam
1)Tehniliselt keeruka, ohtlikke aineid sisaldava või kasutamisel erioskust nõudva kauba reklaam peab sisaldama üleskutset lugeda kasutusjuhendit ja vajaduse korral konsulteerida spetsialistiga.
2)Tehniliselt keeruka, ohtlike ainete kasutamisega seotud või kasutamisel erioskust nõudva teenuse reklaam peab sisaldama teavet teenuse ohtlikkuse kohta. Ohtlikku teenust käsitatakse tarbijakaitseseaduse tähenduses.
3)Ainult professionaalseks kasutamiseks mõeldud kauba või teenuse reklaam peab sisaldama sellekohast teavet.
§ 8. Lastele suunatud reklaam
1)Käesolevas seaduses käsitatakse lapsena isikut, kes on noorem kui 18 aastat.
2)Reklaam, mille sihtgrupi moodustavad peamiselt lapsed, peab arvestama nende east tuleneva kehalise ja vaimse eripäraga.
3)Reklaami sihtgrupiks ei tohi olla lapsed, kui reklaamitava kauba müümine või teenuse osutamine lapsele on keelatud.
4)Reklaam, mille sihtgrupi moodustavad peamiselt lapsed, ei tohi:
1)luua muljet, et mõne kauba omandamine või teenuse kasutamine muudab lapse teistest paremaks või et selle puudumisel on vastupidine mõju;
2)tekitada lapses alaväärsustunnet;
3)sisaldada üleskutset selliseks käitumiseks või teoks, mille tulemusena laps satub või võib sattuda ohtlikku olukorda;
4)sisaldada last hirmutavaid elemente;
5)ära kasutada lapse usaldust vanema, õpetaja või teiste isikute vastu;
6)sisaldada pöördumist lapse poole, millega teda otseselt või kaudselt kutsutakse üles nõudma teiselt isikult reklaamitava kauba omandamist või teenuse kasutamist;
7)otseselt õhutada last iseseisvalt tehinguid tegema.
5)Reklaam on keelatud koolieelse lasteasutuse, põhikooli, gümnaasiumi ja kutseõppeasutuse kasutuses olevates ruumides.
6)Käesoleva paragrahvi lõikes 5 sätestatut ei kohaldata reklaamile:
1)lapse käitumise avalikes huvides suunamiseks;
2)lastele suunatud ürituste ja huvihariduses osalemise ning edasiõppimisvõimaluste kohta;
3)õppe- ja kasvatustöö välisel ajal, kui seal toimub üritus täisealistele.
§ 9. Lapse kasutamine reklaamis
1)Last ei tohi kasutada reklaamis ilma tema seadusliku esindaja eelneva kirjaliku nõusolekuta.
2)Last ei tohi kasutada kauba või teenuse reklaamis, kui reklaamitava kauba müümine või teenuse osutamine lapsele on keelatud.
3)Last ei tohi kasutada reklaamis viisil, mis paljastab lapse suguelundeid.
4)Reklaamis ei tohi põhjendamatult näidata last ohtlikes olukordades.
5)Reklaam, milles kasutatakse last, peab arvestama lapse east tuleneva kehalise ja vaimse eripäraga.
§ 10. Pangatähe ja mündi kujunduse kasutamine reklaamis
1)Eesti Panga poolt käibele lastud pangatähtede ja müntide kujunduse kasutamine reklaamis on lubatud ainult Eesti Panga eelneval nõusolekul.
2)Pangatähte ja münti käsitatakse Eesti Vabariigi rahaseaduse tähenduses.
§ 11. Reklaam meediateenuses ja videojagamisplatvormil
1)Meediateenuse osutamisel edastatavas reklaamis ja otsepakkumises on keelatud:
1)kasutada alalävisele tajule suunatud võtteid;
2)televisiooniteenuses kasutada selle isiku häält või kujutist, kes esineb saatejuhi või kommentaatorina poliitilisi sündmusi ja probleeme käsitlevas saates või diktorina uudistesaates.
1^1)Käesoleva paragrahvi lõike 1 punktis 1 sätestatut kohaldatakse ka videojagamisplatvormi pidaja turustatavale, müüdavale või korraldatavale reklaamile.
2)Lisaks käesolevas seaduses sätestatule kohaldatakse reklaamile ja otsepakkumisele meediateenuses ning videojagamisplatvormi pidaja turustatavale, müüdavale või korraldatavale reklaamile meediateenuste seadusega otsepakkumise ja teiste äriteadete kohta sätestatud nõudeid.
3)Otsepakkumist ja teisi äriteateid meediateenuses ja videojagamisplatvormil käsitatakse meediateenuste seaduse tähenduses.
§ 12. Reklaami koopia säilitamise kohustus
Reklaami avalikustaja on kohustatud säilitama reklaami koopiat vähemalt 20 päeva reklaami viimasest avalikustamisest arvates ja esitama reklaami koopia kontrollimiseks reklaamialase järelevalve teostajale tema esimesel nõudmisel.
§ 13. Kohaliku omavalitsuse pädevus välireklaami nõuete kehtestamisel
1)Valla- või linnavolikogu määrusega võib kehtestada välireklaami paigaldamise eeskirja, millega kehtestatakse nõuded välireklaami avalikustamise viisile ja kohale.
3. peatükk KAUBAD JA TEENUSED, MILLE REKLAAM ON KEELATUD
§ 14. Pankrotihalduri reklaam
1)Pankrotihalduril on keelatud end ja oma tegevust reklaamida, kui käesolevas seaduses ei ole sätestatud teisiti. Pankrotihaldurit käsitatakse pankrotiseaduse tähenduses.
4)Pankrotihalduri reklaamiks ei loeta pankrotihalduri nime, akadeemiliste kraadide, büroo töö- ja vastuvõtuaja, aadressi ja sidevahendite avalikkusele teatavakstegemist.
§ 15. Notari ja kohtutäituri reklaam
1)Notaril ja kohtutäituril on keelatud end ja oma ametitegevust reklaamida. Notarit käsitatakse notariaadiseaduse tähenduses ning kohtutäiturit käsitatakse kohtutäituri seaduse tähenduses.
2)Reklaamiks ei loeta notari ja kohtutäituri nime, büroo töö- ja vastuvõtuaja, aadressi ning sidevahendite ja arveldusarve numbrite avalikkusele teatavakstegemist.
§ 16. Patendivoliniku reklaam
§ 17. Tubakatoote, tubakatoote tarvitamiseks mõeldud toote, tubakatootega sarnaselt kasutatava toote või selle osiste reklaam
1)Tubakatoote reklaam on keelatud. Tubakatoodet käsitatakse alkoholi-, tubaka-, kütuse- ja elektriaktsiisi seaduse tähenduses.
2)Tubakatoote tähistamiseks kasutatavat kaubamärki, mis ei väljenda sõnas ega kujuta pildis tubakatoodet või selle tarbimist ning millega tähistatakse lisaks tubakatootele ka teisi kaupu või teenuseid, võib kasutada nende kaupade ja teenuste reklaami eesmärgil.
3)Käesoleva seaduse § 2 lõike 2 punktides 2–4 ja punktis 6 nimetatud juhtudel ei tohi kasutada tubakatoodet tähistavat kaubamärki, mis väljendab sõnas või kujutab pildis tubakatoodet või selle tarbimist.
4)Käesoleva paragrahvi lõikes 1 nimetatud keeld ei laiene:
1)tubakatoote käitlejatele suunatud erialastele väljaannetele ning väljaannetele, mis trükitakse ja avaldatakse Euroopa Majanduspiirkonna välistes riikides, kui need väljaanded ei ole suunatud peamiselt Euroopa Liidu siseturule;
2)tubakatoote tutvustamisele tubakatoote käitlejatele suunatud erialasel messil, näitusel või muul samalaadsel üritusel;
3)tubakatoote müügiks pakkumise ja müügiga seotud mis tahes teabele, mis on suunatud vaid tubakatoote käitlejatele.
5)Käesolevas paragrahvis sätestatut kohaldatakse ka tubakatootega seonduva toote ja selle osiste reklaamile ning neid tooteid tähistava kaubamärgi kasutamisele. Tubakatootega seonduvaid tooteid käsitatakse tubakaseaduse tähenduses.
§ 18. Narkootilise ja psühhotroopse aine reklaam
1)Narkootilise ja psühhotroopse aine reklaam on keelatud. Narkootilisi ja psühhotroopseid aineid käsitatakse narkootiliste ja psühhotroopsete ainete ning nende lähteainete seaduse tähenduses.
2)Narkootiliste ja psühhotroopsete ainete hulka kuuluvaid ravimeid on lubatud reklaamida ravimite väljakirjutamise õigust omavatele isikutele, proviisoritele ja farmatseutidele vastavalt ravimiseaduses sätestatud nõuetele.
§ 19. Relva ja laskemoona reklaam
1)Relva, tulirelva lisaseadiste ja laskemoona reklaam on keelatud, välja arvatud müügikohas, erialasel näitusel, messil ja erialases trükises. Relva, tulirelva lisaseadiseid ja laskemoona käsitatakse relvaseaduse tähenduses.
2)Relva, tulirelva lisaseadiste ja laskemoona reklaam ei tohi sisaldada:
1)üleskutset relvade, tulirelva lisaseadiste ja laskemoona ostmiseks ega kasutamiseks;
2)vägivalla elemente ega relvade, tulirelva lisaseadiste ja laskemoona kasutamise ülistamist;
3)raskesti mõistetavaid erialaseid väljendeid.
3)Relva ja laskemoona reklaam peab tagama relva, tulirelva lisaseadiste ja laskemoona eristatavuse teistest samaliigilistest toodetest.
§ 20. Lõhkematerjali ja pürotehnilise toote reklaam
1)Lõhkematerjali ja erialateadmistega isikule käitlemiseks lubatud pürotehnilise toote reklaam on keelatud, välja arvatud müügikohas, erialasel näitusel, messil ning erialases trükises.
2)Lisaks käesoleva seaduse §-s 7 sätestatule peab pürotehnilise toote reklaam juhtima tähelepanu vajadusele arvestada pürotehnilise toote kasutamisel avalikus kohas käitumise nõudeid. Seda nõuet ei kohaldata erialateadmistega isikule käitlemiseks lubatud pürotehnilise toote reklaamile.
§ 21. Hasartmängu reklaam
§ 22. Tervishoiuteenuse reklaam
1)Tervishoiuteenuse, sealhulgas kunstliku viljastamise reklaam on keelatud.
2)Tervishoiuteenust ja tervishoiuteenuse osutajat käsitatakse tervishoiuteenuste korraldamise seaduse tähenduses ning kunstlikku viljastamist käsitatakse kunstliku viljastamise ja embrüokaitse seaduse tähenduses.
3)Tervishoiuteenuse osutaja kohta avaldatavas teabes peab sisalduma tervishoiuteenuse osutaja tegevusloa number.
4)Tervishoiuteenuse reklaamiks ei loeta:
1)teavet tervishoiuteenuse osutaja nime, tööaja, tegevuskoha ja eriala ning tervishoiutöötaja nime, eriala, akadeemilise kraadi ja kontaktandmete kohta ning osutatavate tervishoiuteenuste loetelu ja hinnakirja avalikustamist;
2)tervishoiuteenuse osutaja poolt oma töö tutvustamist ajakirjanduses;
3)doonorite leidmiseks vajalike abinõude rakendamist.
§ 23. Imiku piimasegu reklaam
1)Imiku piimasegu reklaam on keelatud.
2)Käesoleva paragrahvi lõikes 1 nimetatud keeld ei laiene Euroopa Liidu liikmesriikides, välja arvatud Eestis, trükitud ja avaldatud lapsehooldusalastele eriväljaannetele ja teaduslikele publikatsioonidele.
3)Käesoleva paragrahvi lõikes 1 nimetatud keeld ei laiene väljaspool Euroopa Liitu trükitud ja avaldatud väljaannetele, kui need väljaanded ei ole suunatud peamiselt Eesti turule.
§ 24. Pornograafilise sisuga ning vägivalda ja julmust propageeriva teose reklaam
1)Pornograafilise sisuga ning vägivalda ja julmust propageeriva teose reklaam on keelatud.
2)Pornograafilise sisuga ning vägivalda ja julmust propageerivat teost käsitatakse pornograafilise sisuga ja vägivalda või julmust propageerivate teoste leviku reguleerimise seaduse tähenduses.
§ 25. Sugulise kire rahuldamiseks pakutavate teenuste reklaam
1)Sugulise kire rahuldamiseks pakutavate teenuste, sealhulgas prostitutsiooni reklaam või sellistele teenustele viitav reklaam on keelatud.
2)Prostitutsiooni vahendamisele kaasa aitav reklaam on keelatud.
4. peatükk KAUPADE JA TEENUSTE REKLAAMI PIIRANGUD
§ 26. Taimekaitsevahendi reklaam
 Taimekaitsevahendi reklaam peab vastama Euroopa Parlamendi ja nõukogu määruse (EÜ)nr 1107/2009 taimekaitsevahendite turulelaskmise ja nõukogu direktiivide 79/117/EMÜ ja 91/414/EMÜ kehtetuks tunnistamise kohta (ELT L 309, 24.11.2009, lk 1–50)artiklis 66 sätestatud nõuetele.
§ 27. Biotsiidi reklaam
1)Biotsiidi reklaamis on keelatud kasutada väljendeid „madala riskiastmega biotsiid”, „mittemürgine”, „ohutu” ning muid sama tähendusega sõnu ja väljendeid. Biotsiidi käsitatakse biotsiidiseaduse tähenduses.
2)Biotsiidi reklaam peab sisaldama ülejäänud tekstist selgelt eristatavalt järgmisi lauseid: „Kasutage biotsiidi ohutult! Enne kasutamist lugege lisatud teave alati läbi!”
3)Biotsiidi reklaamis võib mõiste „biotsiid” asendada reklaamitava tooteliigi nimetusega.
§ 28. Alkoholi reklaam
1)Alkoholi reklaam võib sisaldada üksnes toote:
1)nime;
2)liiki;
3)tootja nime;
4)kaubamärki;
5)päritolumaad;
6)geograafilist piirkonda;
7)etanoolisisaldust mahuprotsentides;
8)müügipakendi kujutist;
9)omadusi (värvus, aroom, maitse);
10)serveeringut.
2)Alkoholi käsitatakse alkoholiseaduse tähenduses. Müügipakendit käsitatakse pakendiseaduse tähenduses.
3)Alkoholi reklaamis sisalduv teave peab olema esitatud tootekeskselt ja neutraalselt. Reklaamis esitatava teabe heliline ja visuaalne kujundus ei tohi:
1)sisaldada elusolendit, tema pilti ega kujutist mis tahes viisil, välja arvatud isiku häält;
2)sisaldada eluta asja animeeritud kujutist;
3)kutsuda üles alkoholi ostma või tarbima;
4)kujutada alkoholi serveerimist või tarbimist;
5)seostada alkoholi tähtpäeva, sündmuse, tegevuse või aastaajaga;
6)jätta muul moel muljet, et alkohol on loomulik osa elust ja alkoholitarbimisel on positiivne mõju;
7)seostada alkoholi sõidukijuhtimisega;
8)rõhutada suurt etanoolisisaldust kui alkoholi positiivset omadust;
9)matkida üldtuntud isiku või tegelase, samuti peamiselt lastele suunatud filmi, televisiooni-, muusika- ja meelelahutussaate või ürituse kaudu tuntud isiku või tegelase häält.
4)Alkoholi reklaam peab sisaldama hoiatavat teksti: „Tähelepanu! Tegemist on alkoholiga. Alkohol võib kahjustada teie tervist.” Hoiatava teksti esitamiseks valitakse selline kirja tüüp, suurus ja värvus, mis muudab selle tavalise tähelepanu juures märgatavaks, arusaadavaks ning muust teabest selgelt eristatavaks. Trükireklaamis esitatakse tervisehoiatus valgel taustal musta värvi tekstina ning hoiatuse pindala koos taustaga peab moodustama vähemalt 20 protsenti reklaami kogupinnast.
5)Alkoholi telereklaami lõpus esitatakse käesoleva paragrahvi lõikes 4 sisalduv tekst horisontaalse üle ekraani tekstina mõistliku aja jooksul ning loetakse samal ajal ette tavalise kõne kiirusega.
6)Alkoholi raadioreklaami lõpus loetakse käesoleva paragrahvi lõikes 4 sisalduv tekst ette mõistliku aja jooksul tavalise kõne kiirusega.
7)Alkoholi reklaam on keelatud:
1)koolieelse lasteasutuse, põhikooli, gümnaasiumi, kutseõppeasutuse, huvikooli, noortekeskuse, noorteühingu, noorte püsilaagri ja noorte projektlaagri kasutuses olevas ehitises, välja arvatud õppe- ja kasvatustöövälisel ajal, millal seal toimub üritus täisealistele;
2)sportimiseks ettenähtud ehitises, välja arvatud alkohoolse joogi müügikohas;
3)tervishoiu- ja hoolekandeasutuse ehitises;
4)Kaitseväe, Kaitseliidu ja politsei ehitises;
5)kinnipidamisasutuse ehitises;
6)kino, muuseumi ja etendusasutuse ehitises, välja arvatud alkohoolse joogi müügikohas;
7)trükises, mis on suunatud peamiselt lastele, ja trükise leheküljel, kus avaldatakse peamiselt lastele suunatud teavet;
8)peamiselt lastele suunatud ürituse toimumise kohas ja ajal ning sellise ürituse pääsmel;
9)peamiselt lastele vaba aja veetmiseks ettenähtud kohas;
10)tele- ja raadioprogrammis kella 7.00-st kuni 22.00-ni;
11)jaekaubanduses müügiks pakutaval või teeninduses laenutataval videokassetil, DVD-l, laserplaadil või mõnel muul andmekandjal ja selle pakendil;
12)ajalehe ja ajakirja ning nende lisaväljaannete esi- ja tagaküljel;
13)välireklaamina;
14)sotsiaalmeedia võrgustikes, välja arvatud alkoholikäitleja veebilehel ja sotsiaalmeedia kontol.
8)Keelatud reklaamina käsitatakse:
1)alkoholiga seotud eseme või trükise jagamist lastele;
2)kauba või teenuse müügiks pakkumisel ja müügil alkoholi tasuta või tavapärasest jaemüügihinnast madalama hinnaga saamise võimalust;
3)alkoholi ostmisel kauba või teenuse tasuta või tavapärasest jaemüügihinnast madalama hinnaga saamise võimalust;
4)mis tahes tarbijamängu, loteriid või võistlust, mida juhises, kirjelduses, reklaamis või mujal seostatakse alkohoolse joogiga või alkohoolse joogi kaubamärgiga;
5)alkoholi käitleja poolt sotsiaalmeedias sellise informatsiooni jagamist, mis on loodud tarbijate poolt või sisaldab üleskutset jagamiseks.
9)Käesoleva paragrahvi lõikes 4 sätestatut ei kohaldata alkoholi tähistamiseks kasutatava kaubamärgi eksponeerimisel alkoholi müügikohas.
10)Alkoholi tähistamiseks kasutatavat kaubamärki, mis ei väljenda sõnas ega kujuta pildis alkoholi või selle tarbimist ning millega tähistatakse lisaks alkoholile ka teisi kaupu ja teenuseid, võib kasutada nende kaupade ja teenuste reklaami eesmärgil.
11)Käesoleva seaduse § 2 lõike 2 punktides 2–4 ja punktis 6 nimetatud juhtudel ei tohi kasutada alkoholi tähistamiseks kasutatavat kaubamärki, mis väljendab sõnas või kujutab pildis alkoholi või selle tarbimist.
§ 29. Finantsteenuse reklaam
1)Finantsteenus käesoleva seaduse tähenduses on Finantsinspektsiooni seaduses nimetatud finantsjärelevalve subjektide poolt klientidele osutatud teenus või muude isikute poolt osutatud finantsteenus krediidiasutuste seaduse tähenduses.
1^1)Tarbijakrediiti ja elamukinnisvaraga seotud tarbijakrediiti käsitatakse käesolevas seaduses võlaõigusseaduse tähenduses.
2)Finantsteenuse reklaam peab sisaldama üleskutset tutvuda finantsteenuse tingimustega ning vajaduse korral konsulteerida asjatundjaga.
3)Reklaamis, millega teavitatakse valmisolekust anda tarbijakrediiti või vahendada tarbijakrediidilepinguid, on lubatud esitada üksnes käesoleva paragrahvi lõigetes 2 ja 3^1 –3^5  sätestatud teavet, krediidiandja või kohaldataval juhul krediidivahendaja nime ja tegevusloa numbrit ning tegevuskoha kontaktandmeid.
3^1)Reklaamis, millega teavitatakse valmisolekust anda tarbijakrediiti või vahendada tarbijakrediidilepinguid, tuleb esitada tüüpilise näite kujul järgmine teave:
1)intressimäär;
2)kasutusse võetav krediidisumma või krediidi ülempiir;
3)krediidi kulukuse määr;
4)kohaldataval juhul tarbijakrediidilepingu kestus;
5)tarbijakrediidilepingu puhul, mille esemeks on asja omandamise, teenuse osutamise või muu lepingueseme finantseerimine, lepingueseme hind kohe tasudes (netohind)ja kohaldataval juhul ettemaksu summa;
6)kohaldataval juhul tarbija poolt makstav kogusumma ja tagasimaksete summa;
7)kohaldataval juhul tagasimaksete arv.
3^2)Intressimäära esitamisel tuleb ära näidata, kas tegemist on fikseeritud või fikseerimata intressimääraga või mõlemaga, ja tasud, mis sisalduvad krediidi kogukulus tarbijale.
3^3)Kui krediidi saamiseks või krediidi saamiseks pakutavatel tingimustel on vaja sõlmida kõrvalleping, eelkõige kindlustusleping, ja kõrvallepinguga seotud kulud ei ole eelnevalt kindlaksmääratavad, tuleb reklaamis lisaks käesoleva paragrahvi lõikes 3^1  sätestatud teabele teavitada kõrvallepingu sõlmimise kohustusest krediidi kulukuse määra juures.
3^4)Krediidivahendaja peab lisaks käesoleva paragrahvi lõigetes 3–3^3  sätestatule avaldama ka oma volituste ulatuse vastavalt võlaõigusseaduse § 417^1  lõike 1 punktile 1.
3^5)Reklaamis, millega teavitatakse valmisolekust anda elamukinnisvaraga seotud tarbijakrediiti või vahendada elamukinnisvaraga seotud tarbijakrediidilepinguid, tuleb lisaks käesoleva paragrahvi lõikes 3^1  sätestatud tüüpilise näite kujul esitatavale teabele esitada:
1)krediidiandja või kohaldataval juhul krediidivahendaja nimi;
2)kohaldataval juhul märge selle kohta, et tarbijakrediidileping tagatakse hüpoteegi või muu võrreldava tagatisega või elamukinnisvaraga seotud õigusega;
3)kohaldataval juhul hoiatus selle kohta, et vahetuskursi võimalikud kõikumised võivad mõjutada tarbija poolt makstavat kogusummat.
3^6)Reklaamis, millega teavitatakse valmisolekust anda elamukinnisvaraga seotud tarbijakrediiti või vahendada elamukinnisvaraga seotud tarbijakrediidilepinguid, tuleb krediidi kulukuse määr tuua esile vähemalt sama selgelt eristuvalt kui mis tahes intressimäär.
6)Finantsteenuse osutaja võib reklaamis, millega teavitatakse valmisolekust anda tarbijakrediiti või vahendada tarbijakrediidilepinguid, ning käesoleva seaduse § 2 lõike 2 punktides 2–4 ja 6 nimetatud juhtudel eksponeerida vaid sellist kaubamärki, mis on kooskõlas käesoleva paragrahvi lõikes 7 sätestatuga.
7)Reklaam, millega teavitatakse valmisolekust anda tarbijakrediiti või vahendada tarbijakrediidilepinguid, peab olema vastutustundlik ning tasakaalustatud. Reklaam ei tohi jätta muljet, et tarbijakrediidi võtmine on riskivaba ja lihtne võimalus finantsprobleemide lahendamiseks, ega kallutada tarbijaid läbimõtlematule laenuvõtmisele. Käesolevas lõikes sätestatut kohaldatakse ka võlaõigusseaduse § 403 lõike 3 punktis 4 nimetatud tarbijakrediidilepingute reklaamile.
8)Käesoleva paragrahvi lõigetes 2, 3^1  ja 3^3 –3^5  nimetatud teave tuleb esitada selgel, kokkuvõtlikul ja selgelt eristuval viisil. Valida tuleb selline kirjatüüp ja -suurus ning kõne kiirus ja helitugevus, mis muudab selle teabe tavalise tähelepanu juures märgatavaks, arusaadavaks, sealhulgas selgelt loetavaks ja kuuldavaks ning muust teabest eristatavaks.
9)Reklaam, millega teavitatakse valmisolekust anda tarbija käsutusse krediidilepingu alusel rahasumma või vahendada selliseid lepinguid, on keelatud tele- ja raadioprogrammis.
10)Käesoleva paragrahvi lõikes 9 sätestatud keeld ei kohaldu reklaamile, millega teavitatakse valmisolekust anda tarbijale:
1)elamukinnisvaraga seotud tarbijakrediiti;
2)krediiti piiriülese maksevahendina kasutatava krediitkaardi vahendusel.
11)Käesolevas paragrahvis, välja arvatud lõigetes 3^1  ja 3^5 , sätestatud nõudeid kohaldatakse ka reklaami suhtes, millega teavitatakse valmisolekust vahendada eraisikult tarbija käsutusse krediidilepingu alusel rahasumma andmist.
§ 29^1. Advokaadi, vandetõlgi ja patendivoliniku reklaam
 Advokaadil, advokaadiühingul, vandetõlgil, patendivolinikul ja patendivoliniku äriühingul on lubatud oma tegevust reklaamida, kui reklaam ei ole vastuolus kutse-eetika nõuetega ja reklaam ei kutsu üles lepingut sõlmima. Advokaati ja advokaadiühingut käsitatakse advokatuuriseaduse tähenduses, vandetõlki vandetõlgi seaduse tähenduses ning patendivolinikku ja patendivoliniku äriühingut patendivoliniku seaduse tähenduses.
§ 29^2. Hasartmängu reklaam
1)Hasartmängu, mängukoha ja hasartmängukorraldaja reklaam (edaspidi hasartmängu reklaam)on keelatud, kui hasartmängukorraldajal puudub hasartmänguseaduse kohaselt nõutav korraldusluba.
2)Hasartmängu, sealhulgas kaubanduslikku loteriid, mängukohta ja hasartmängukorraldajat käsitatakse hasartmänguseaduse tähenduses.
3)Hasartmängu reklaam ei tohi sisaldada üleskutset osaleda hasartmängus või külastada mängukohta ega teavet, mis võib jätta mulje, et hasartmängu mängimine suurendab sotsiaalset edukust.
4)Hasartmängu reklaam peab sisaldama hoiatavat teksti „Tähelepanu! Tegemist on hasartmängu reklaamiga. Hasartmäng pole sobiv viis rahaliste probleemide lahendamiseks. Tutvuge reeglitega ja käituge vastutustundlikult!”. Hoiatus peab tavalise tähelepanu juures olema märgatav, arusaadav ja selgelt eristatav muust teabest.
5)Õnnemängu reklaam on keelatud, välja arvatud:
1)õnnemängu korraldamise kohas;
2)rahvusvahelisel reisijateveol kasutatava vee- ja õhusõiduki pardal;
3)rahvusvahelist reisijate liinivedu teenindava lennuvälja ja sadama reisiterminali hoones;
4)hotellis, kus asub õnnemängu mängukoht;
5)õnnemängukorraldaja veebilehel;
6)posti, elektronposti või telefoni teel edastatav reklaam, kui see on kliendi poolt tellitud ja edastatud üksnes kliendi enda posti- või elektronposti aadressil või kliendi kasutataval telefoninumbril ja kliendil on võimalus reklaami edastamine igal ajal lõpetada, teatades oma soovist õnnemängukorraldajale.
6)Toto reklaam on keelatud:
1)koolieelse lasteasutuse, põhikooli, gümnaasiumi, kutseõppeasutuse, huvikooli, noorte püsilaagri ja noorte projektlaagri kasutuses olevas ehitises, ehitisel, territooriumil ning nende vahetus läheduses, lastele suunatud veebilehel, peamiselt lastele suunatud ürituse toimumise kohas ja ajal ning sellise ürituse pääsmel;
2)tele- ja raadioprogrammis;
3)ajalehe ning ajakirja esi- ja tagaküljel, välja arvatud juhul, kui see on avaldatud koos sponsorteatega;
4)välireklaamina, välja arvatud juhul, kui see on avaldatud koos sponsorteatega.
7)Osavusmängu reklaam on keelatud:
1)koolieelse lasteasutuse, põhikooli, gümnaasiumi, kutseõppeasutuse, huvikooli, noorte püsilaagri ja noorte projektlaagri kasutuses olevas ehitises, ehitisel, territooriumil ja nende vahetus läheduses, lastele suunatud veebilehel ning peamiselt lastele suunatud tele- ja raadiosaadete eel ja ajal;
2)ajalehe ning ajakirja esi- ja tagaküljel, välja arvatud juhul, kui see on avaldatud koos sponsorteatega;
3)välireklaamina, välja arvatud juhul, kui see on avaldatud koos sponsorteatega.
8)Loterii reklaam on keelatud koolieelse lasteasutuse, põhikooli, gümnaasiumi, kutseõppeasutuse, huvikooli, noorte püsilaagri ja noorte projektlaagri kasutuses olevas ehitises, ehitisel, territooriumil ning nende vahetus läheduses, lastele suunatud veebilehel, peamiselt lastele suunatud tele- ja raadiosaadete eel ja ajal ning peamiselt lastele suunatud ürituse toimumise kohas ja ajal ning sellise ürituse pääsmel.
9)Lubatud on eksponeerida vaid sellist toto, osavusmängu või loterii korraldaja kaubamärki, mis on kooskõlas käesoleva paragrahvi lõikes 3 sätestatuga. Väljaspool käesoleva paragrahvi lõikes 5 nimetatud kohti võib eksponeerida õnnemängukorraldaja kaubamärki, mis ei väljenda sõnas ega kujuta pildis õnnemängu, õnnemängu mängukohta ja võiduvõimalust ning on kooskõlas käesoleva paragrahvi lõikes 3 sätestatuga. Hasartmängukorraldaja kaubamärgi avalikustamine on keelatud käesoleva paragrahvi lõike 7 punktis 1 nimetatud kohtades ja aegadel.
10)Hasartmängu reklaamiks ei loeta teabe avalikustamist kaubandusliku loterii kohta.
11)Mängukohas toimuvate tegevuste reklaamile kohaldatakse hasartmängu reklaami suhtes kehtestatut.
5. peatükk JÄRELEVALVE
§ 30. Riiklik järelevalve
1)Käesoleva seaduse ja selle alusel kehtestatud õigusaktide nõuete, välja arvatud käesoleva seaduse §-des 14, 15 ja 29^1  sätestatud nõuete järgimise üle teostab riiklikku järelevalvet Tarbijakaitse ja Tehnilise Järelevalve Amet.
2)Lisaks käesoleva paragrahvi lõikes 1 sätestatule teostavad riiklikku järelevalvet ka järgmised korrakaitseorganid:
1)Ravimiamet käesoleva seaduse 2. peatükis ja §-s 18 sätestatud nõuete järgimise üle ravimi reklaamis;
2)Terviseamet käesoleva seaduse 2. peatükis sätestatud nõuete järgimise üle meditsiiniseadme reklaamis ning 2. peatükis ja §-s 22 sätestatud nõuete järgimise üle tervishoiuteenuse reklaamis;
3)Põllumajandus- ja Toiduamet käesoleva seaduse 2. peatükis ja §-s 26 sätestatud nõuete järgimise üle taimekaitsevahendi reklaamis;
4)valla- või linnavalitsus oma haldusterritooriumil välireklaami üle.
3)Käesoleva seaduse §-s 14 nimetatud nõuete järgimise üle teostavad järelevalvet pankrotiseaduses sätestatud isikud seaduses sätestatud korras.
4)Käesoleva seaduse §-s 15 nimetatud nõuete järgimise üle teostavad järelevalvet notariaadiseaduses ja kohtutäituri seaduses sätestatud isikud seaduses sätestatud korras.
5)Käesoleva seaduse §-s 29^1  nimetatud nõuete järgimise üle teostavad järelevalvet advokatuuriseaduses, vandetõlgi seaduses ja patendivoliniku seaduses sätestatud isikud seaduses sätestatud korras.
§ 31. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30 ja 50 sätestatud riikliku järelevalve erimeetmeid korrakaitseseaduses sätestatud alusel ja korras.
§ 31^1. Riikliku järelevalve erisused
 Korrakaitseorgan võib korrakaitseseaduse §-s 50 sätestatud tingimustel siseneda üksnes reklaami tellija, teostaja ja avalikustaja majandus- ja kutsetegevuses kasutatavale territooriumile ning ehitisse ja meedet saab kohaldada kontrollitava isiku, tema esindaja või tema töötaja juuresolekul.
§ 31^2. Finantsinspektsiooni teostatav järelevalve
 Finantsinspektsioon teostab järelevalvet käesoleva seaduse 2. peatükis ja §-s 29 sätestatud nõuete järgimise üle Finantsinspektsiooni seaduses nimetatud järelevalve subjektide poolt kliendile osutatavate finantsteenuste reklaamis.
§ 32. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 3200 eurot.
6. peatükk VASTUTUS
§ 33. Reklaami üldnõuete rikkumine
1)Reklaami üldnõudeid rikkuva reklaami tellimise, teostamise või avalikustamise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 400 000 eurot.
§ 33^1. Investeerimisriskiga elukindlustuslepingu reklaami üldnõuete rikkumine
1)Käesoleva seaduse §-s 3 või 4 sätestatud nõuete rikkumise eest investeerimisriskiga elukindlustuslepingu korral – 
karistatakse rahatrahviga kuni 700 000 eurot või kuni kahekordses väärteo tulemusel teenitud kasule või ära hoitud kahjule vastavas summas.
2)Sama teo eest, kui selle on toime pannud juriidiline isik, – 
karistatakse rahatrahviga kuni 5 000 000 eurot või kuni kahekordses väärteo tulemusel teenitud kasule või ära hoitud kahjule vastavas summas või kuni viis protsenti juriidilise isiku või tema konsolideerimisgrupi konsolideeritud käibest.
§ 34. Kaupade ja teenuste reklaami keelu rikkumine
1)Reklaami keeldu eirava reklaami tellimise, teostamise või avalikustamise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 400 000 eurot.
§ 35. Kaupade ja teenuste reklaami piirangute ning nõuete rikkumine
1)Reklaami tellimise, teostamise või avalikustamise eest, millega rikutakse kaupade ja teenuste reklaami piirangut või nõuet, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 400 000 eurot.
§ 35^1. Juriidilise isiku käive
 Käesoleva seaduse § 33^1  lõikes 2 nimetatud käive on aastane kogukäive vastavalt viimasele kättesaadavale juhtimisorgani kinnitatud raamatupidamise aruandele. Kui juriidiline isik on emaettevõtja või sellise emaettevõtja tütarettevõtja, kes peab koostama konsolideeritud finantsaruandeid, siis on käesoleva lõike esimeses lauses nimetatud kogukäive aastane kogukäive viimase kättesaadava konsolideeritud raamatupidamise aruande järgi, mille on heaks kiitnud kõrgeima taseme emaettevõtja juhtimisorgan.
§ 36. Menetlus
2)Käesoleva seaduse §-des 33–35 sätestatud väärteo kohtuvälised menetlejad on Tarbijakaitse ja Tehnilise Järelevalve Amet ja vastavalt oma pädevusele järgmised haldusorganid:
1)Ravimiamet käesoleva seaduse 2. peatükis ning §-s 18 sätestatud nõuete rikkumise korral ravimi reklaami osas;
2)Terviseamet käesoleva seaduse 2. peatükis sätestatud nõuete rikkumise korral meditsiiniseadme reklaami osas ning 2. peatükis ja §-s 22 sätestatud nõuete rikkumise korral tervishoiuteenuse reklaami osas;
3)Põllumajandus- ja Toiduamet käesoleva seaduse 2. peatükis ja §-s 26 sätestatud nõuete rikkumise korral taimekaitsevahendi reklaami osas;
4)Finantsinspektsioon käesoleva seaduse 2. peatükis ja §-s 29 sätestatud nõuete rikkumise korral Finantsinspektsiooni seaduses nimetatud finantsjärelevalve subjektide poolt klientidele osutatavate finantsteenuste reklaami osas;
5)valla- või linnavalitsus oma haldusterritooriumil välireklaami nõuete rikkumise korral.
7. peatükk RAKENDUSSÄTTED
§ 51^1. Rakendussäte
 Enne 2013. aasta 1. juulit kehtinud õigusaktidele vastavaid finantsteenuste reklaame võib avalikustada kuni nende avalikustamise tähtaja möödumiseni, kuid mitte kauem kui 2013. aasta 1. oktoobrini.
Eesti Rahvusringhäälingu seadus
§ 1. Seaduse reguleerimisala
Käesolev seadus sätestab Eesti Rahvusringhäälingu (edaspidi Rahvusringhääling)õigusliku seisundi, eesmärgi, ülesanded, rahastamise ning juhtimise ja tegevuse korraldamise.
§ 2. Rahvusringhäälingu õiguslik seisund
1)Rahvusringhääling on käesoleva seadusega asutatud avalik-õiguslik juriidiline isik.
2)Käesolevas seaduses reguleerimata küsimustes rakendatakse meediateenuste seaduses meediateenuse osutaja ning teistes õigusaktides Rahvusringhäälingu tegevuse kohta sätestatut.
3)Rahvusringhääling ei vaja oma tegevuseks televisiooni- või raadioteenuse osutamise tegevusluba ega tellitava audiovisuaalmeedia teenuse osutamise registreerimist majandustegevuse registris. Rahvusringhäälingule käesolevas seaduses sätestatud ülesannete täitmiseks vajalikud raadiosagedused ja -kanalid ning muud vajalikud parameetrid kinnitab Tarbijakaitse ja Tehnilise Järelevalve Ameti ettepanekul Vabariigi Valitsus korraldusega.
4)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 3. Rahvusringhäälingu sõltumatus
Rahvusringhääling on oma saadete, programmide ja muude meediateenuste tootmisel ja edastamisel sõltumatu ning lähtub üksnes seaduse nõuetest.
§ 4. Rahvusringhäälingu eesmärk
Rahvusringhäälingu eesmärk on kaasa aidata Eesti Vabariigi põhiseadusega sätestatud Eesti riigi ülesannete täitmisele. Selleks loob Rahvusringhääling programme, toodab ja vahendab saateid ning korraldab teisi tegevusi, mis ükshaaval või kogumis:
1)toetavad eesti keele ja kultuuri arengut;
2)väärtustavad Eesti riigi ja eesti rahvuse kestmise tagatisi ning osutavad asjaoludele, mis võivad ohustada Eesti riigi ja eesti rahvuse püsimist;
3)aitavad kaasa Eesti ühiskonna sotsiaalse sidususe kasvule;
4)aitavad kaasa Eesti majandusliku heaolu ja konkurentsivõime kasvule;
5)aitavad kaasa demokraatliku riigikorralduse edendamisele;
6)selgitavad looduskeskkonna säästliku kasutamise ja jätkusuutliku arendamise vajadust;
7)väärtustavad perekonnal põhinevat ühiskonnamudelit;
8)aitavad kaasa Eesti ajaloo ja kultuuri audiovisuaalsele jäädvustamisele;
9)tagavad igaühele vabaks eneseteostuseks vajaliku informatsiooni saamise.
§ 5. Rahvusringhäälingu ülesanded
1)Käesoleva seaduse §-s 4 sätestatud eesmärkide saavutamiseks täidab Rahvusringhääling järgmisi avalikke ülesandeid:
1)toodab vähemalt kahte teleprogrammi ja nelja ööpäevaringset raadioprogrammi. Programmid peavad olema avalikkusele üldkasutatavate vahenditega kättesaadavad. Teleprogrammide originaalsaated peavad Rahvusringhäälingu võimaluste piires olema maksimaalselt kättesaadavad kuulmispuudega inimestele;
2)teeb elektroonilise side võrkude kaudu mõistlikus mahus kättesaadavaks käesoleva lõike punktis 1 nimetatud programmid ning saadete arhiivi;
3)Rahvusringhäälingu nõukogu loal toodab muid meediateenuseid ja levitab nendega seotud tooteid;
4)salvestab eesti rahvuskultuuri ja Eesti ajaloo seisukohalt olulise sündmuse või teose ja tagab nende salvestiste säilimise;
5)tagab oma audiovisuaalsete arhivaalide kättesaadavuse seaduses sätestatud tingimustel. Arhiivi kasutamine tulunduslikuks tegevuseks toimub Rahvusringhäälingu nõukogu kehtestatud korras;
6)levitab Eesti kultuuri ja ühiskonda tutvustavaid saateid ja meediateenuseid kogu maailmas;
7)vahendab maailmakultuuri parimaid saavutusi;
8)edastab saateid, mis Rahvusringhäälingu võimaluste piires vastavad kõigi rahvastikurühmade, sealhulgas vähemuste infovajadusele;
9)hoiab ja arendab Rahvusringhäälingu professionaalset loomingulist ning tehnilist taset;
10)tagab adekvaatse informatsiooni operatiivse edastamise elanikkonda või riiklust ohustavates olukordades;
11)kajastab oma uudistesaadetes ja teistes saadetes Eestis toimuvaid sündmusi võimalikult suurel määral.
2)Rahvusringhääling täidab teisi käesolevast seadusest ja muudest õigusaktidest tulenevaid avalikke ülesandeid.
2^1)Rahvusringhääling on kohustatud käesoleva paragrahvi lõike 1 punktis 10 sätestatud ülesande täitmiseks kasutatavate võrgu- ja infosüsteemide turvalisuse tagamiseks täitma küberturvalisuse seaduse §-dega 7 ja 8 ning nende alusel kehtestatud nõudeid.
3)Rahvusringhääling korraldab oma programmide, saadete ja meediateenuste tutvustamist ning väärtustab talle kuuluvaid kaubamärke.
4)Hädaolukorra seaduse § 36 lõike 2^1  punktis 1 nimetatud elutähtsa teenuse osutaja on Rahvusringhääling.
§ 6. Rahvusringhäälingu programmid
1)Programmid ja meediateenused peavad vastama Rahvusringhäälingu eesmärkidele ja teenima avalikku huvi.
2)Programmid peavad olema mitmekülgsed ja ühiskonnaelu teemade käsitlus neis peab olema tasakaalustatud.
3)Programmid ja meediateenused peavad kaasa aitama ühiskonnaliikmete ja -rühmade omavahelisele kommunikatsioonile ja ühiskonna sotsiaalsele sidususele ning kajastama erinevaid arvamusi ja tõekspidamisi.
4)Rahvusringhäälingu uudistesaated peavad olema mitmekülgsed, tasakaalustatud, sõltumatud ja korrektsed. Enne uudiste edastamist peab nende aluseks olevat informatsiooni mõistliku hoolega kontrollima. Fakt ja kommentaar peavad olema uudistesaates selgelt eristatud.
5)Rahvusringhäälingu saated peavad olema poliitiliselt tasakaalustatud. Eriliselt tuleb poliitilise tasakaalustatuse nõuet järgida Vabariigi Presidendi, Riigikogu, Euroopa Parlamendi ja kohalike omavalitsuste volikogude valimiste puhul aktiivse valimisagitatsiooni ajal. Selleks annab Rahvusringhääling Vabariigi Presidendi valimiste puhul võrdsed võimalused kõigile valimistel osalevatele kandidaatidele, Riigikogu ja Euroopa Parlamendi valimiste puhul võrdsed võimalused kõigile valimistel osalevatele erakondadele ja üksikkandidaatidele ning kohalike omavalitsuste valimiste puhul, arvestades valimisliitude ja üksikkandidaatide rohkust, loob võimalikult paljudele terviklikku programmi omavatele valimistel osalevatele jõududele võimalused oma seisukohtade piisavaks selgitamiseks. Nii nagu kohalike omavalitsuste valimiste puhul luuakse võrdsed tingimused ka rahvahääletuse korral. Rahvusringhäälingu programmides valimiste kajastamise reeglid kinnitab Rahvusringhäälingu nõukogu ja need avalikustatakse hiljemalt nädal pärast valimiste väljakuulutamise päeva.
§ 7. Rahvusringhäälingu eelarve
1)Rahvusringhäälingu juhatus koostab enne järgmise majandusaasta algust või hiljemalt kaks nädalat pärast riigieelarve vastuvõtmist tasakaalus eelarve, milles märgitakse kõik järgmise majandusaasta tulud, kulud ja finantseerimistehingud. Rahvusringhäälingu eelarve peab vastama finantsplaanile, riigieelarve seaduse §-s 6 esitatud eelarvepositsiooni reeglitele, §-s 10 esitatud netovõlakoormuse reeglile ja § 11 alusel kehtestatud piirangutele.
2)Eelarve koostatakse tekkepõhiselt ning sellele lisatakse rahavoogude plaan majandusaastaks ja sellele järgnevaks neljaks aastaks.
3)Rahvusringhäälingu eelarve kinnitab Rahvusringhäälingu nõukogu. Kuni eelarve kinnitamiseni ei tohi Rahvusringhäälingu kulud ühe kalendrikuu jooksul ületada eelmise aasta sama kalendrikuu summat.
4)Eelarve täitmise aruanne poolaasta kohta ning auditeeritud majandusaasta aruanne avalikustatakse Rahvusringhäälingu veebilehel hiljemalt nende koostamisele järgneva kuu lõpuks.
5)Rahvusringhäälingu tulud on:
1)iga-aastane eraldis riigieelarvest;
2)tulud oma saadete ja meediateenuste ülekande- ja levitamisõiguse müügist;
3)tulud arhiivimaterjalide kasutada andmisest tulunduslikuks tegevuseks;
4)tulud Rahvusringhäälingu vara müügist;
5)kingitused ja annetused, mis ei ole käsitatavad sponsorlusest saadava toetusena;
6)intressid ja muud finantstulud;
7)Rahvusringhäälingu toodete ja teenuste müügi tulud, mis ei ole vastuolus Rahvusringhäälingu eesmärkidega;
8)sihtotstarbelised projektitoetused;
9)muud Rahvusringhäälingu tegevusest saadud tulud, mis ei ole vastuolus Rahvusringhäälingu eesmärkidega ja mille on heaks kiitnud Rahvusringhäälingu nõukogu.
6)Rahvusringhäälingu nõukogu võib majandusaasta jooksul vastu võtta Rahvusringhäälingu lisaeelarve, tasakaalustatult suurendades või vähendades Rahvusringhäälingu tulusid ja kulusid. Lisaeelarve peab olema kooskõlas Rahvusringhäälingu finantsplaaniga ning sellele kohaldatakse riigieelarve seaduse §-s 6 esitatud eelarvepositsiooni reegleid, §-s 10 esitatud netovõlakoormuse reeglit ja § 11 alusel kehtestatud piiranguid.
7)Rahvusringhäälingu nõukogu kinnitab Rahvusringhäälingule tehtavate annetuste ning sihtotstarbeliste projektitoetuste arvelevõtmise ja avalikustamise korra. Juhul kui avalikustamine toimub Rahvusringhäälingu programmides, tohib teave projekti toetajate ja annetajate kohta sisaldada ainult toetaja või annetaja nime.
§ 7^1. Rahvusringhäälingu finantsplaan
1)Rahvusringhääling koostab igal aastal finantsplaani, mis on aluseks Rahvusringhäälingu eelarve koostamisel.
2)Finantsplaan koostatakse ja esitatakse riigieelarve seaduse §-s 12 sätestatud nõuete kohaselt.
§ 8. Rahvusringhäälingu vara ja kohustused
1)Rahvusringhääling valdab, kasutab ja käsutab oma vara käesoleva seaduse alusel kehtestatud korras oma ülesannete täitmiseks.
2)Rahvusringhäälingul ei ole õigust:
1)olla äriühingu ja mittetulundusühingu asutaja ning äriühingu osanik ega aktsionär;
2)tagada oma varaga teise isiku kohustusi;
3)tagada oma kohustusi kogu oma kinnis- või vallasvaraga või osaga sellest, mis ületab 50 protsenti kogu kinnis- või vallasvara bilansilisest väärtusest;
4)võõrandada oma vara tasuta või tasu eest, mis on väiksem selle vara harilikust väärtusest, teha sponsor- ja muid rahalisi annetusi ega anda laenu.
3)Rahvusringhäälingul on keelatud võtta kohustusi, kui tehingu tagajärjel on kavandatavad tagasimaksed ja intressimaksed kas või ühel aastal suuremad kui 20 protsenti Rahvusringhäälingu aastatuludest.
4)Rahvusringhäälingu võetud kohustuste täitmise tähtaeg ei või ületada 25 aastat.
§ 9. Arengukava
1)Igal majandusaastal koostab Rahvusringhäälingu juhatus arengukava nii, et see hõlmab järgmist majandusaastat ja sellele järgnevat kolme majandusaastat.
2)Arengukavas esitatakse Rahvusringhäälingu vastava majandusaasta arengukavatsused, nende täitmiseks püstitatavad ülesanded ja põhjendused ning eelarvestrateegia arengukavatsuste täitmiseks. Muu hulgas tuuakse välja:
1)majandusaastal edastatava programmi struktuur ja selle koostamise kaalutlused;
2)põhjendus, kuidas valitud programmide struktuur aitab täita Rahvusringhäälingu ülesandeid;
3)meediateenuste arendamise eesmärgid ja põhjendused;
4)koostöö rahvusvaheliste organisatsioonidega;
5)majandusaastaks kavandatava eelarve kasutamise põhimõtted püstitatud eesmärkide saavutamiseks ja ülesannete täitmiseks.
3)Rahvusringhäälingu juhatus esitab arengukava projekti Rahvusringhäälingu nõukogule kinnitamiseks hiljemalt üksteist kuud enne majandusaasta algust. Rahvusringhäälingu nõukogu kinnitab arengukava hiljemalt iga aasta 1. märtsiks. Juhul kui arengukava ei kinnitata ettenähtud tähtajaks, loetakse järgmise aasta arengukavaks eelmisel aastal koostatud arengukava.
4)Rahvusringhäälingu nõukogu kinnitatud arengukava edastatakse Kultuuriministeeriumi kaudu Rahandusministeeriumile.
5)Arengukava avaldatakse Rahvusringhäälingu veebilehel.
§ 10. Haldusleping
1)Käesolevast seadusest tulenevate ülesannete täitmise toetamiseks riigieelarvest sõlmitakse haldusleping Rahvusringhäälingu ja Kultuuriministeeriumi vahel.
2)Lepingus märgitakse:
1)käesoleva seaduse § 9 lõikes 2 toodud andmed;
2)avalike ülesannete täitmiseks vajaliku riigieelarvest eraldatava toetuse suurus jooksvaks majandusaastaks;
3)riigieelarvest eraldatava toetuse suuruse muutmise tingimused ja kord;
4)lepingupooled, nende esindajad ja lepingupoolte esindajate esindusõigus;
5)lepingu sõlmimise aeg ja koht;
6)lepingu jõustumine ja kehtivusaeg;
7)lepingu muutmise tingimused ja kord;
8)lepingu lõpetamise tingimused ja kord;
9)lepingupoolte õigused, kohustused ja vastutus;
10)lepingu täitmist takistavad asjaolud, mida loetakse vääramatuks jõuks;
11)lepingu täitmisel tekkivate vaidluste lahendamise kord;
12)lepingu täitmise aruannete esitamise kord, sealhulgas sätestatakse teabe mitteesitamisega või eksitava teabe esitamisega seotud sanktsioonid;
13)lepingupoolte andmed (postiaadress, registrikood, arvelduskonto number).
4)Rahvusringhäälingu nõukogu poolt heakskiidetud lepingu projekti esitab Rahvusringhäälingu juhatus Kultuuriministeeriumile hiljemalt jooksva aasta 15. veebruariks.
5)Vabariigi Valitsus annab koos riigi eelarvestrateegia heakskiitmisega valdkonna eest vastutavale ministrile volitused lepingu sõlmimiseks. Lepingule kirjutavad alla valdkonna eest vastutav minister ja Rahvusringhäälingu juhatuse esimees.
6)Kui lepingus sätestatud riigieelarvest eraldatava toetuse maht muutub pärast riigi eelarvestrateegia heakskiitmist ja pärast riigieelarve vastuvõtmist või muutub see lisaeelarvega või riigieelarve muutmisega, tehakse vastavad muudatused lepingus ettenähtud tingimustel ja korras.
7)Leping avalikustatakse Kultuuriministeeriumi ja Rahvusringhäälingu veebilehel ühe nädala jooksul lepingu allkirjastamisest arvates.
§ 11. Reklaam, otsepakkumine ja sponsorlus Rahvusringhäälingus
1)Rahvusringhääling ei edasta reklaami ja otsepakkumist ega võta vastu sponsorlusest saadavat toetust, välja arvatud käesoleva paragrahvi lõikes 2 sätestatud juhtudel.
2)Rahvusringhäälingu nõukogu võib erandkorras lubada reklaami või sponsorteabe edastamist Rahvusringhäälingu saadetes või meediateenustes, kui:
1)see kaasneb rahvusvahelise suursündmuse ülekandeõigusega, mis omandatakse EBU (Euroopa Ringhäälinguliit – European Broadcasting Union)vahendusel, või
2)see kaasneb avalikkusele eeldatavalt suurt huvi pakkuva kultuuri või spordi suursündmuse ülekandeõigusega.
3)Kui käesoleva paragrahvi lõikes 2 nimetatud ülekandeõigusest ei tulene teisiti, sisaldab raadioprogrammides edastatavate ürituste ja sündmuste ülekandeõigusega kaasnev teave sponsorite kohta sponsori nime ilma helitaustata ja televisiooniprogrammides sponsori nime ilma logo või kaubamärgita.
4)Rahvusringhääling võib juhatuse kehtestatud korras edastada tasuta teateid mittetulundusliku iseloomuga avalike ürituste ja sündmuste kohta või kutsuda üles teatud käitumisele, kui see on avalikes huvides.
5)Rahvusringhääling ei või olla sponsor ega annetaja.
6)Rahvusringhääling võib tutvustada ennast, samuti oma programme ja saateid ning nendest tulenevaid tooteid.
§ 12. Mõjude analüüs
1)Koos arengukava projektiga esitatakse Rahvusringhäälingu nõukogule mõjude analüüs, milles antakse põhjendatud hinnang arengukavas esitatud arengukavatsuste täitmisele ja Rahvusringhäälingu tegutsemise vastavusele käesoleva seadusega.
2)Mõjude analüüs on järgmise majandusaasta arengukava lisa.
2. peatükk RAHVUSRINGHÄÄLINGU JUHTIMINE
§ 13. Rahvusringhäälingu nõukogu
Rahvusringhäälingu nõukogu (edaspidi nõukogu)on Rahvusringhäälingu kõrgeim juhtimisorgan. Nõukogu planeerib Rahvusringhäälingu tegevust, korraldab Rahvusringhäälingu juhtimist ja teostab järelevalvet juhatuse tegevuse üle. Nõukogu esitab Riigikogu kultuurikomisjonile kirjaliku ja suulise aruande oma tegevusest üks kord aastas.
§ 14. Nõukogu moodustamine
1)Nõukogu koosneb Riigikogu liikmetest ja Rahvusringhäälingu tegevusvaldkonna tunnustatud asjatundjatest. Riigikogu kultuurikomisjoni ettepanekul nimetab Riigikogu:
1)ühe esindaja igast Riigikogu fraktsioonist Riigikogu koosseisu volituste lõppemiseni. Riigikogu koosseisu volituste lõppemisel jäävad Riigikogu liikmetest nõukogu liikmed nõukogusse Riigikogu uue koosseisu liikmete nõukogusse nimetamise otsuse jõustumiseni;
2)neli asjatundjat Rahvusringhäälingu tegevusvaldkonna tunnustatud asjatundjate hulgast, kelle volitused kestavad viis aastat.
2)Nõukogusse nimetamiseks on vajalik nimetatava isiku kirjalik nõusolek.
§ 15. Nõukogu liige
1)Nõukogu liige ei või olla:
1)Rahvusringhäälingu juhatuse liige, prokurist ega audiitor;
2)meediateenuse osutaja juhtorgani liige;
3)füüsilisest isikust ettevõtja meediateenuse osutaja tähenduses;
4)lepingulistes suhetes mis tahes meediateenuse osutajaga;
5)meediateenuse osutaja osanik, aktsionär ega liige;
6)Vabariigi Valitsuse liige.
2)Nõukogu liikme volitused lõpevad ennetähtaegselt:
1)tema tagasiastumisel;
2)Riigikogu poolt tagasikutsumisel;
3)tema lahkumisel või väljaarvamisel Riigikogu fraktsioonist;
4)muul seadusest tuleneval alusel.
3)Nõukogu liige astub tagasi omal soovil või ta kutsutakse tagasi käesolevas seaduses sätestatud tingimustele mittevastavuse tekkimisel või kui ta on püsivalt võimetu täitma oma ülesandeid. Riigikogu teeb otsuse nõukogu liikme tagasiastumise või tagasikutsumise kohta Riigikogu kultuurikomisjoni ettepanekul.
4)Nõukogu liikme volituste ennetähtaegse lõppemise korral nimetab Riigikogu kolme töönädala jooksul nõukogu liikme volituste lõppemisest arvates Riigikogu kultuurikomisjoni ettepanekul uue liikme.
§ 16. Nõukogu esimees
1)Nõukogu liikmed valivad endi hulgast nõukogu esimehe. Nõukogu esimees valitakse nõukogu koosseisu häälteenamusega. Nõukogu esimehe võib nõukogu tagasi kutsuda oma koosseisu häälteenamusega. Nõukogu määrab kindlaks esimehe asendamise korra.
2)Nõukogu esimees korraldab nõukogu tööd, esindab nõukogu ja käesolevas seaduses sätestatud juhtudel Rahvusringhäälingut ning täidab teisi talle õigusaktidega pandud kohustusi.
§ 17. Nõukogu koosolek
1)Nõukogu koosolekud toimuvad vastavalt vajadusele, kuid mitte harvem kui üks kord kahe kuu jooksul. Koosoleku kutsub kokku nõukogu esimees või teda asendav nõukogu liige. Koosoleku toimumisest ja selle päevakorrast tuleb ette teatada vähemalt viis tööpäeva.
2)Nõukogu koosolek kutsutakse kokku, kui seda nõuab nõukogu liige, juhatus, audiitor või eetikanõunik. Kui koosolekut ei kutsuta kokku kahe nädala jooksul taotluse saamisest arvates, on nõukogu liikmel, juhatusel, audiitoril või eetikanõunikul õigus koosolek ise kokku kutsuda.
3)Nõukogu kokkukutsumisel teatavaks tegemata küsimuse võib nõukogu koosoleku päevakorda võtta üksnes juhul, kui koosolekul osalevad kõik nõukogu liikmed ja päevakorda võtmise otsuse poolt on vähemalt kolm neljandikku nõukogu liikmetest.
4)Nõukogu liiget ei või koosolekul ega otsuse tegemisel esindada teine nõukogu liige ega kolmas isik.
5)Koosolekud protokollitakse. Protokollile kirjutavad alla kõik koosolekul osalenud nõukogu liikmed ja protokollija. Protokolli kantakse nõukogu liikme eriarvamus, mille ta kinnitab oma allkirjaga.
6)Nõukogu on otsustusvõimeline, kui koosolekust võtab osa enam kui pool nõukogu liikmeist, sealhulgas esimees või teda asendav nõukogu liige.
7)Kui nõukogu kokkukutsumisel on rikutud seaduse nõudeid, ei ole nõukogu õigustatud otsuseid vastu võtma, välja arvatud siis, kui nõukogu koosolekul osalevad kõik nõukogu liikmed. Sellisel nõukogu koosolekul tehtud otsused on tühised, kui nõukogu liikmed, kelle suhtes kokkukutsumise korda rikuti, otsust heaks ei kiida.
§ 18. Nõukogu otsus
1)Nõukogu võtab otsuseid vastu oma koosseisu häälteenamusega, kui käesolev seadus ei sätesta teisiti.
2)Nõukogu liige ei võta hääletamisest osa, kui otsustatakse tema ja Rahvusringhäälingu vahelise tehingu tegemiseks nõusoleku andmist, samuti kolmanda isiku ja Rahvusringhäälingu vahelise tehingu tegemiseks nõusoleku andmist, kui sellest tehingust tulenevad nõukogu liikme huvid on vastuolus Rahvusringhäälingu huvidega.
3)Igal nõukogu liikmel on üks hääl. Nõukogu liige ei tohi jääda erapooletuks ega jätta hääletamata. Häälte võrdse jaotumise korral on otsustavaks nõukogu esimehe või nõukogu esimeest asendava nõukogu liikme hääl.
4)Koosolekult puuduvad nõukogu liikmed võivad osaleda hääletamisel, edastades oma hääle kirjalikku taasesitamist võimaldavas vormis.
5)Nõukogu otsused avaldatakse Rahvusringhäälingu veebilehel.
§ 19. Nõukogu otsuse vastuvõtmine ilma koosolekut kokku kutsumata
1)Nõukogul on õigus vastu võtta otsuseid nõukogu koosolekut kokku kutsumata, kui sellega on nõus kõik nõukogu liikmed.
2)Nõukogu esimees saadab käesoleva paragrahvi lõikes 1 nimetatud otsuse eelnõu kõigile nõukogu liikmetele, määrates tähtaja, mille jooksul nõukogu liige esitab selle kohta oma kirjaliku seisukoha. Kui nõukogu liige ei teata nimetatud tähtaja jooksul, kas ta on otsuse poolt või vastu, loetakse, et ta hääletab otsuse vastu.
3)Kui otsus tehakse käesolevas paragrahvis sätestatud korras, on otsus vastu võetud, kui selle poolt antakse üle poole nõukogu liikmete häältest ja seaduses ei ole ette nähtud suurema häälteenamuse nõuet.
4)Hääletustulemuste kohta koostab nõukogu esimees nõukogu koosoleku protokolli asendava hääletusprotokolli ning saadab selle viivitamata nõukogu liikmetele ja juhatusele. Hääletusprotokolli kantakse:
1)vastuvõetud otsused koos hääletustulemustega, sealhulgas otsuse poolt hääletanud nõukogu liikmete nimed;
2)muud hääletamise suhtes olulise tähtsusega asjaolud.
5)Käesoleva paragrahvi lõikes 2 nimetatud nõukogu liikmete kirjalikud seisukohad on hääletusprotokolli lahutamatu lisa.
6)Kui kõik nõukogu liikmed otsusega nõustuvad ja selle allkirjastavad, võib otsuse vormistada ka nõukogu liikmeid teavitamata ja hääletusprotokollita. Otsusesse märgitakse nõukogu liikmete nimed ja otsuse tegemise aeg.
§ 20. Nõukogu tegevuskulud ja nõukogu liikmete töö tasustamine
1)Nõukogu tegevuskulud kaetakse Rahvusringhäälingu eelarvest. Nõukogu tööks vajalikud tingimused ja vahendid tagab juhatus.
2)Käesoleva paragrahvi lõikes 1 nimetatud vahenditest makstakse nõukogu liikmetele tasu kahe kuupalga alammäära ulatuses kuus, nõukogu esimehele kolme kuupalga alammäära ulatuses kuus.
§ 21. Nõukogu pädevus
1)Nõukogu ainupädevusse kuulub:
1)Rahvusringhäälingu finantsplaani kinnitamine, taotluse esitamine valdkonna eest vastutavale ministrile Rahvusringhäälingule riigieelarvest toetuse saamiseks, eelarve kinnitamine ning selle täitmise järelevalve;
2)Rahvusringhäälingu siseauditi eeskirja ja siseaudiitori tööplaani kinnitamine;
3)Rahvusringhäälingu vara kasutamise ja käsutamise korra kinnitamine;
4)Rahvusringhäälingu eelarve täitmise poolaasta aruande ja majandusaasta aruande kinnitamine;
5)Rahvusringhäälingu struktuuri kindlaksmääramine;
6)Rahvusringhäälingu programmide arvu suurendamine;
7)käesoleva seaduse §-des 4 ja 5 loetletud Rahvusringhäälingu eesmärkide ja ülesannete täitmise järelevalve.
2)Nõukogu eelnev nõusolek on vajalik Rahvusringhäälingu nimel niisuguse tehingu tegemiseks, mis väljub igapäevase majandustegevuse raamest, eelkõige tehingute tegemiseks, millega kaasneb:
1)kinnisasja võõrandamine või koormamine;
2)registrisse kantud vallasasja, mille väärtus on suurem kui 64 000 eurot, võõrandamine või koormamine;
3)laenu või muu võlakohustuse võtmine summas, mis on suurem kui 64 000 eurot;
4)investeeringu tegemine, mis ületab selleks majandusaastaks ettenähtud investeeringute summa;
5)sihtasutuse asutamine või mittetulundusühingu liikmeks astumine.
3)Käesoleva paragrahvi lõikes 2 nimetatud eelnev nõusolek ei ole vajalik, kui tehingu tegemisega viivitamine tooks Rahvusringhäälingule kaasa olulise kahju.
4)Käesoleva paragrahvi lõikes 2 nimetatud piirangud ei kehti kolmanda isiku suhtes.
5)Oma ülesannete täitmiseks on nõukogul õigus tutvuda kõikide Rahvusringhäälingu dokumentidega, samuti kontrollida Rahvusringhäälingu raamatupidamise õigsust, Rahvusringhäälingu vara olemasolu ja Rahvusringhäälingu tegevuse vastavust seadusele. Nõukogu liikmed võivad nõuda aruannete ja dokumentide ärakirju, kui nõukogu ei otsusta teisiti.
6)Nõukogul on õigus saada juhatuselt teavet Rahvusringhäälingu tegevuse kohta ja nõuda juhatuselt tegevusaruannet ning bilansi koostamist.
7)Nõukogu otsustab juhatuse liikmega tehingu tegemise ja määrab tehingu tingimused, samuti õigusvaidluse pidamise juhatuse liikmetega. Tehingu tegemiseks ja õigusvaidluse pidamiseks määrab nõukogu Rahvusringhäälingu esindaja.
8)Nõukogul on ka muud seaduses sätestatud õigused.
§ 22. Nõukogu liikme vastutus
1)Nõukogu liige peab oma kohustusi täitma Rahvusringhäälingule lojaalselt ja nõukogu liikmele vajaliku hoolega.
2)Nõukogu liikmed, kes on oma kohustuste rikkumisega tekitanud kahju Rahvusringhäälingule, vastutavad tekitatud kahju hüvitamise eest solidaarselt. Nõukogu liige vabaneb vastutusest, kui ta tõendab, et on oma kohustusi täitnud käesoleva paragrahvi lõikes 1 nimetatud hoolsusega, või kui ta on ebaseadusliku tegevuse aluseks oleva otsuse vastuvõtmisel jäänud eriarvamusele ning eriarvamus on kantud protokolli.
3)Nõukogu liikme vastu esitatava nõude aegumistähtaeg on viis aastat.
§ 23. Rahvusringhäälingu juhatus
1)Rahvusringhäälingu juhatus (edaspidi juhatus)on Rahvusringhäälingu juhtimisorgan, kes esindab ja juhib Rahvusringhäälingut.
2)Juhatus peab juhtimisel lähtuma nõukogu kinnitatud eelarvest, arengukavast ja teistest strateegilistest dokumentidest. Tehinguid, mis väljuvad igapäevase majandustegevuse raamest, võib juhatus teha ainult nõukogu nõusolekul. Juhatus on kohustatud tegutsema majanduslikult kõige otstarbekamal viisil.
3)Juhatus peab esitama nõukogule vähemalt kord kolme kuu jooksul ülevaate Rahvusringhäälingu majandustegevusest ja majanduslikust olukorrast, samuti teatama kohe Rahvusringhäälingu majandusliku seisundi olulisest halvenemisest ja muudest Rahvusringhäälingu majandustegevusega seotud olulistest asjaoludest. Juhatus esitab nõukogule aruanded ja teated ülevaatlikult ja selgelt, võimalikult varakult ning kirjalikku taasesitamist võimaldavas vormis.
4)Juhatus korraldab Rahvusringhäälingu raamatupidamist.
5)Juhatuse tegevust korraldab juhatuse esimees.
§ 24. Juhatuse liikmed
1)Juhatusse kuuluvad juhatuse esimees ja neli juhatuse liiget.
2)Juhatuse liige peab olema vähemalt 21-aastane teovõimeline füüsiline isik.
3)Vähemalt poolte juhatuse liikmete elukoht peab olema Eestis, mõnes teises Euroopa Majanduspiirkonna liikmesriigis või Šveitsis.
4)Juhatuse liige ei või olla:
1)isik, kelle suhtes kohus on vastavalt karistusseadustiku §-le 49 kohaldanud juhatuse liikmena tegutsemise keeldu, samuti isik, kellel on keelatud tegutseda samal tegevusalal, millel tegutseb Rahvusringhääling, või kellel on keelatud olla juhatuse liige seaduse või kohtulahendi alusel;
2)isik, kes on lepingulistes suhetes eraõigusliku meediateenuse osutajaga;
3)isik, kes on mõne teise meediateenuse osutaja juhtorgani liige, audiitor, olulist osalust omav aktsionär või osanik või muul viisil selle juhtimisel märkimisväärset mõju omav isik;
4)füüsilisest isikust ettevõtja meediateenuse osutaja tähenduses;
5)Riigikogu või Vabariigi Valitsuse liige;
6)Eestis registreeritud erakonna juhtorgani liige.
§ 25. Juhatuse liikme nimetamine ja tagasikutsumine
1)Juhatuse nimetab ja kutsub tagasi nõukogu. Juhatuse liikme nimetamiseks on vajalik tema nõusolek.
2)Nõukogu nimetab juhatuse esimehe oma koosseisu kahekolmandikulise häälteenamusega. Neli juhatuse liiget nimetatakse juhatuse esimehe ettepanekul.
3)Juhatus nimetatakse viieks aastaks.
4)Nõukogu saab juhatuse esimehe oma koosseisu kahekolmandikulise häälteenamusega tagasi kutsuda järgmistel asjaoludel:
1)süüdimõistva kohtuotsuse alusel;
2)raskete juhtimisvigade ilmnemisel;
3)pikaajalise töövõimetuse korral;
4)käesoleva seaduse raskel rikkumisel;
5)muude käesolevast seadusest tulenevate aluste olemasolul.
5)Juhatuse liikme, kes ei ole juhatuse esimees, võib nõukogu tagasi kutsuda juhatuse esimehe ettepanekul või käesoleva paragrahvi lõikes 4 toodud asjaolude esinemisel.
6)Juhatuse liige võib juhatusest tagasi astuda mõjuval põhjusel, teatades sellest nõukogule.
7)Rahvusringhäälingu juhatuse liikmega sõlmitud lepingust tulenevad õigused ja kohustused lõpevad vastavalt lepingule.
§ 26. Juhatuse esindusõigus
1)Rahvusringhäälingut võib kõigis õigustoimingutes esindada iga juhatuse liige.
2)Rahvusringhäälingu ja juhatuse liikme vahel tehtud tehing on tühine, kui tehinguga ei nõustunud nõukogu. See ei kehti tehingu suhtes, mis tehakse Rahvusringhäälinguga igapäevases majandustegevuses kauba või teenuse turuhinna alusel.
§ 27. Juhatuse liikme tasu
1)Juhatuse liikmele makstava tasu suurus ja maksmise kord määratakse nõukogu otsusega.
2)Nõukogu peab juhatuse liikme tasustamise korra ning tasude ja muude hüvede suuruse määramisel ning juhatuse liikmega lepingu sõlmimisel tagama, et juhatuse liikmele tehtavate maksete kogusumma oleks mõistlikus vastavuses juhatuse liikme ülesannetega.
3)Juhatuse liikmele võib maksta täiendavat tasu, arvestades tema töö tulemuslikkust. Tasu suurus peab olema põhjendatud ega või majandusaasta jooksul kokku ületada juhatuse liikme nelja kuu tasu.
4)Juhatuse liikmele võib nõukogu otsusel maksta lahkumishüvitist, kui juhatuse liige kutsutakse tagasi enne käesoleva seaduse § 25 lõikes 3 nimetatud tähtaja lõppu. Hüvitise suurus kokku ei või ületada juhatuse liikme nelja kuu tasu. Hüvitist ei maksta, kui juhatuse liige kutsutakse tagasi raske juhtimisvea ilmnemise tõttu või käesoleva seaduse või muu õigusakti rikkumise tõttu.
§ 28. Juhatuse liikme vastutus
1)Juhatuse liige peab oma kohustuste täitmisel tegutsema Rahvusringhäälingule lojaalselt ja vajaliku hoolsusega. Juhatuse liige peab tegutsema Rahvusringhäälingu jaoks parima kasuga ja ära hoidma kahju tekkimise Rahvusringhäälingu varale ning toimima üldiselt tunnustatud kutseoskuste tasemel.
2)Juhatuse liikmed, kes on oma kohustuste rikkumisega tekitanud kahju Rahvusringhäälingule, vastutavad tekitatud kahju hüvitamise eest solidaarselt. Juhatuse liige vabaneb vastutusest, kui ta tõendab, et on oma kohustusi täitnud käesoleva paragrahvi lõikes 1 nimetatud hoolsusega.
3)Juhatuse liikme vastu esitatava nõude aegumistähtaeg on viis aastat.
3. peatükk NÕUKODA, SISEKONTROLL, EETIKANÕUNIK JA HALDUSJÄRELEVALVE
§ 29. Ühiskondlik nõukoda
1)Ühiskondliku nõukoja ülesanne on nõustada juhatust:
1)saadete ja teiste meediatoodete sisuga ja programmi struktuuriga seotud küsimustes;
2)Rahvusringhäälingu arengukava projekti koostamisel.
2)Ühiskondlikus nõukojas on 9 kuni 15 liiget, kes nimetatakse juhatuse ettepanekul nõukogu otsusega kuni viieks aastaks. Ühiskondliku nõukoja liikme nimetamiseks on vajalik tema nõusolek.
3)Ühiskondliku nõukoja liikmete nimetamisel tuleb lähtuda ühiskonna huvigruppide ja eluvaldkondade esindatusest.
4)Ühiskondliku nõukoja liikmele nõukotta kuulumisega kaasnevate kulutuste hüvitamise korra ja ühiskondliku nõukoja kodukorra kinnitab juhatus.
§ 30. Sisekontrolli süsteem ja siseaudit
1)Rahvusringhäälingu sisekontrolli süsteem hõlmab kõiki juhtimis- ja tegevustasandeid ning see peab tagama Rahvusringhäälingu tegevuse otstarbekuse, eesmärgipärasuse ja õigusaktidele vastavuse.
2)Juhatus esitab siseaudiitori kandidaadi nõukogule ning pärast nõukogult nõusoleku saamist sõlmib siseaudiitoriga töölepingu.
3)Rahvusringhäälingu siseauditi eest vastutab siseaudiitor. Vajaduse korral võib juhatus luua vastava struktuuriüksuse siseaudiitori juhtimisel.
4)Siseauditi käigus hinnatakse:
1)Rahvusringhäälingu sisekontrollisüsteemi toimimist ja selle tõhusust;
2)juhtimismeetmete seaduslikkust, otstarbekust ja tõhusust;
3)vara kasutamise otstarbekust;
4)dokumenteerimise piisavust Rahvusringhäälingu õiguspärase tegevuse tagamiseks;
5)Riigikontrolli ja audiitori ettepanekute täitmist.
5)Siseaudiitoril on õigus tutvuda Rahvusringhäälingu kõigi dokumentidega ning saada suulisi ja kirjalikke selgitusi nõukogult, juhatuselt, ühiskondlikult nõukojalt, eetikanõunikult ja töötajatelt.
6)Siseaudiitor raporteerib jooksvalt juhatusele ning vajaduse korral pöördub otse nõukogu poole.
7)Siseaudiitor annab nõukogule aru oma tööplaani täitmisest kaks korda aastas ning teeb jooksvalt ettepanekuid puuduste kõrvaldamiseks ja vigade vältimiseks vajalike abinõude kohta.
8)Siseaudiitor peab viivitamata teatama juhatuse esimehele ja nõukogu esimehele asjaoludest, mis viitavad õigusaktide rikkumisele või võivad kahjustada Rahvusringhäälingu vara või mainet.
9)Nõukogul on õigus anda siseaudiitorile erakorralisi kontrollimisülesandeid.
§ 31. Eetikanõunik
1)Eetikanõunik jälgib Rahvusringhäälingu tegevuse vastavust ajakirjanduse kutse-eetikale ja tavadele, vaatab läbi Rahvusringhäälingu saate või programmi sisu kohta esitatud vastulauseid ja vaidlustusi ning jälgib programmi tasakaalustatust.
2)Eetikanõuniku nimetab juhatus nõukogu nõusolekul. Eetikanõuniku ettepanekul otsustab juhatus eetikanõukogu loomise.
3)Eetikanõuniku saab ametist vabastada ainult nõukogu nõusolekul.
4)Eetikanõuniku ja eetikanõukogu töötajate töötasu otsustab juhatus.
5)Eetikanõunik annab nõukogule oma tegevusest aru kaks korda aastas ning teeb juhatusele ja nõukogule jooksvalt ettepanekuid puuduste kõrvaldamiseks ja vigade vältimiseks.
6)Eetikanõuniku otsused ja ettepanekud on juhatusele täitmiseks soovituslikud, kuid nende mittetäitmist peab juhatus põhjendama.
§ 32. Aruandlus
1)Pärast majandusaasta lõppu koostab juhatus raamatupidamise aastaaruande ja tegevusaruande seaduses sätestatud korras.
2)Juhatus esitab käesoleva paragrahvi lõikes 1 nimetatud aruanded kinnitamiseks nõukogule nelja kuu jooksul pärast majandusaasta lõppemist. Enne käesoleva paragrahvi lõikes 1 ettenähtud raamatupidamise aastaaruande esitamist nõukogule kinnitamiseks esitab juhatus aruande audiitorile kontrollimiseks.
§ 33. Aruannete avalikustamine
Rahvusringhäälingu auditeeritud ja kinnitatud aastaaruanne ja tema tegevusaruanne avaldatakse Riigi Teatajas ning Rahvusringhäälingu veebilehel.
§ 34. Haldusjärelevalve
1)Riigikontroll teeb Rahvusringhäälingu tegevuse üle majanduskontrolli Riigikontrolli seaduse kohaselt.
3)Tarbijakaitse ja Tehnilise Järelevalve Amet teeb järelevalvet meediateenuste seaduse §-des 8, 9, 16–19, 20, 21, 23–26, 29–31, 49 ja 50 ning käesoleva seaduse §-des 11 ja 38 sätestatud nõuete täitmise üle.
4)Käesoleva paragrahvi lõikes 3 nimetatud järelevalve tegemise õigus on Tarbijakaitse ja Tehnilise Järelevalve Ameti ametiisikul meediateenuste seaduse kohaselt.
4^1)Haldusjärelevalvet käesoleva seaduse § 5 lõike 2^1  nõuete täitmise üle teeb Riigi Infosüsteemi Amet küberturvalisuse seaduses sätestatud pädevuse piires.
5)Järelevalve teostajal on õigus:
1)tutvuda Rahvusringhäälingu käsutuses olevate andmete ja dokumentidega, mille alusel on võimalik kindlaks teha võimaliku rikkumisega seotud olulised asjaolud;
§ 35. Audiitor
1)Nõukogu nimetab Rahvusringhäälingu tegevuse kontrollimiseks ning majandusaasta aruande õigsusele hinnangu andmiseks audiitori.
2)Audiitori võib nimetada ühekordseks kontrollimiseks või teatud tähtajaks.
3)Audiitor ei või olla Rahvusringhäälingu nõukogu või juhatuse liige ega Rahvusringhäälingu töötaja.
§ 36. Eriõigus
Rahvusringhäälingul on õigus nõusolekut küsimata ja tasu maksmata edastada uudistesaates kuni 90-sekundiline lõik mõne teise Eestis tegutseva meediateenuse osutaja edastatud saatest.
§ 37. Sundkoopia loovutamine
1)Rahvusringhäälingu ettekirjutusel loovutab iga Eestis välja antud ringhäälinguloa alusel tegutsev meediateenuse osutaja Rahvusringhäälingule koopia salvestisest (edaspidi sundkoopia). Sundkoopia valmistamisega kaasnevad kulud kannab loovutaja.
2)Rahvusringhääling nõuab 20 päeva jooksul saate edastamisest arvates ettekirjutusega sundkoopia loovutamist, kui salvestis sisaldab eesti rahvuskultuuri ja Eesti ajaloo seisukohalt olulisi sündmusi või teoseid ja Rahvusringhäälingul puudub salvestis sellisest sündmusest või teosest.
4)Käesoleva paragrahvi lõikes 1 nimetatud ettekirjutuse täitmata jätmise korral võib rakendada sunniraha asendustäitmise ja sunniraha seaduses sätestatud korras. Sunniraha ülemmäär on 640 eurot.
§ 38. Saadete salvestamise kohustus
1)Rahvusringhääling salvestab kõik edastatud saated.
2)Saate salvestist säilitatakse vähemalt 30 päeva saate edastamise hetkest arvates.
3)Kui saate sisu kohta esitatakse vastulause või kui selle sisu vaidlustatakse enne käesoleva paragrahvi lõikes 2 nimetatud tähtaja möödumist, säilitatakse saate salvestist vastulause edastamiseni Rahvusringhäälingu programmis või vaidluse lõpliku lahendamiseni.
4)Pärast käesoleva paragrahvi lõikes 2 nimetatud tähtaja möödumist hinnatakse, kas saate salvestist tuleb säilitada teatud tähtaja jooksul või alaliselt.
5)Rahvusringhääling tagab kultuuriliselt ja ajalooliselt oluliste saadete salvestiste alalise säilitamise. Saadete ja muude salvestiste hindamise korra, säilitamise tähtajad ning salvestiste kustutamise korra kinnitab nõukogu.
6)Saadete ja muude salvestiste säilitamisel arvestatakse salvestise kultuurilist ja ajaloolist olulisust, avalikkuse huvi, salvestise sisu aktuaalsust ning salvestise kasutamise vajadust uute saadete ja muu meediasisu tootmisel.
§ 39. Saadete salvestistega tutvumise õigus ja vastulause esitamine
1)Käesoleva seaduse § 38 lõikes 2 nimetatud aja jooksul on igaühel võimalik saate salvestisega tutvuda.
2)Vajaduse korral väljastab Rahvusringhääling avaldajale saate salvestise koopia. Koopia tegemise kulud kannab avaldaja.
3)Igaühel on õigus esitada 30 päeva jooksul saate edastamisest arvates vastulause Rahvusringhäälingu saates esitatud väidete kohta.
4)Vastulause vaatab esimesena läbi vastulause objektiks oleva saate vastutav toimetaja, kes otsustab vastulause edastamise. Juhul kui vastutav toimetaja otsustab vastulause jätta edastamata, teavitab ta sellest eetikanõunikku ja esitab vastulause koos omapoolse selgitusega otsustamiseks juhatusele. Eetikanõunik koostab juhatusele vastulause esitamise otsuse tegemiseks põhjendatud arvamuse.
5)Rahvusringhääling edastab vastulause või teeb otsuse vastulause edastamata jätmise kohta viivituseta, kuid vähemalt 30 päeva jooksul vastulause edastamise taotluse saamisest arvates.
4. peatükk RAKENDUSSÄTTED
§ 40. Eesti Raadio ja Eesti Televisiooni lõpetamine ja Rahvusringhäälingu asutamine
1)Avalik-õiguslikud ringhäälinguorganisatsioonid Eesti Televisioon ja Eesti Raadio ühendatakse käesoleva seaduse alusel, asutades avalik-õigusliku juriidilise isiku Eesti Rahvusringhääling, mis on Eesti Televisiooni ja Eesti Raadio õigusjärglane. Eesti Televisioon ja Eesti Raadio loetakse lõppenuks Rahvusringhäälingu asutamisest arvates.
2)Riigikogu nimetab Rahvusringhäälingu nõukogu liikmed hiljemalt 2007. aasta 1. maiks. Sellel ajal ametis olevate ringhäälingunõukogu liikmete volitused lõpevad Rahvusringhäälingu nõukogu ametisse nimetamisega.
3)Käesoleva paragrahvi lõike 2 alusel ametisse nimetatud nõukogu nimetab Rahvusringhäälingu juhatuse liikmed hiljemalt 2007. aasta 1. juuniks. Eesti Raadio ja Eesti Televisiooni juhatuse liikmete volitused lõpevad Rahvusringhäälingu juhatuse ametisse nimetamisega. Kui Eesti Raadio ja Eesti Televisiooni juhatuse liikmeid ei nimetata Rahvusringhäälingu juhatuse liikmeteks, makstakse neile volituste lõppemisel hüvitist, juhul kui hüvitise maksmine tuleneb nendega sõlmitud lepingutest.
4)Eesti Raadio ja Eesti Televisiooni varad ja kohustused lähevad üle Rahvusringhäälingule Rahvusringhäälingu asutamisest arvates. Eesti Raadio ja Eesti Televisiooni varade ja kohustuste kohta koostatakse auditeeritud lõppbilansid 2007. aasta 31. mai seisuga hiljemalt 2007. aasta 1. juuliks.
§ 41. Võlausaldajate kaitse
1)Viivitamata pärast käesoleva seaduse jõustumist esitab Rahvusringhääling väljaandes Ametlikud Teadaanded avaldamiseks teadaande, milles teatatakse Eesti Raadio ja Eesti Televisiooni võlausaldajatele Eesti Raadio ja Eesti Televisiooni ühendamisest ning võimalusest esitada Rahvusringhäälingule oma nõuded tagatise saamiseks kuue kuu jooksul teadaande avaldamisest arvates.
2)Käesoleva paragrahvi lõikes 1 nimetatud teadaande avaldamisest arvates kuue kuu jooksul peab Rahvusringhääling tagama võlausaldaja esitatud nõude, kui võlausaldaja ei saa nõuda nõude rahuldamist ja põhistab, et ühendamine võib ohustada selle nõude täitmist.
§ 42. Ringhäälinguseaduse muutmine
Patendivoliniku seadus
§ 1. Seaduse reguleerimisala
Käesolev seadus sätestab patendivoliniku tegevuse õiguslikud alused.
§ 2. Patendivolinik
1)Patendivolinik on isik, kes osutab õigusteenust tööstusomandi alal (edaspidi õigusteenus).
2)Patendivolinikuna võib tegutseda isik, kes on Patendivolinike Koja liige ja kellele on käesolevas seaduses sätestatud alustel ja korras antud patendivoliniku kutse tegutsemiseks ühes või mõlemas patendivoliniku kutsetegevuse valdkonnas. Patendivolinikuna võib tegutseda ka välisriigis patendivoliniku kutse omandanud isik, kelle kutsekvalifikatsiooni on tunnustatud vastavalt välisriigi kutsekvalifikatsiooni tunnustamise seadusele ja kes on Patendivolinike Koja liige. Välisriigi kutsekvalifikatsiooni tunnustamise seaduse § 7 lõikes 2 sätestatud pädev asutus on Justiitsministeerium.
3)Patendivoliniku kutsetegevuse valdkonnad on:
1)leiutis ja mikrolülituse topoloogia;
2)kaubamärk, tööstusdisainilahendus ja geograafiline tähis.
4)Seadusega ettenähtud juhtudel võib isikule õigusteenust osutada üksnes patendivolinik.
5)Kutsenimetust „patendivolinik” võib kasutada üksnes Patendivolinike Koja liige. Nimetust „patendibüroo” võib kasutada üksnes patendivoliniku äriühing.
§ 3. Volituse kehtivus
1)Patendivoliniku esindusõiguse sisu ja kestuse määrab kehtiv volitus.
1^1)Kui seadusega on ette nähtud, et patendivolinik võib esitada volikirja pärast toimingu tegemist, loetakse volituse andmise päevaks toimingu tegemise päev, sõltumata volikirja allakirjutamise päevast.
1^2)Mitmele patendivolinikule antud ühe volikirja korral loetakse, et kõigil volikirjas nimetatud patendivolinikel on võrdse ulatusega iseseisev esindusõigus, kui volikirjas ei ole ette nähtud teisiti. Volikirjas sätestatud juhul ja tingimustel võib patendivolinik anda esindusõiguse edasi teisele sama äriühingu kaudu tegutsevale patendivolinikule.
1^3)Patendivoliniku puhul, kes esindajana teeb toiminguid või osaleb menetluses Patendiametis või tööstusomandi apellatsioonikomisjonis, eeldatakse esindusõiguse olemasolu. Esindusõiguse olemasolus kahtlemise korral on Patendiametil või tööstusomandi apellatsioonikomisjonil õigus nõuda patendivolinikult volikirja esitamist.
2)Volitus lõpeb:
1)kui patendivolinik loobub isiku esindamisest käesoleva seaduse § 5 lõikes 4 nimetatud juhtudel;
2)kui patendivoliniku kohta tehtud registreeringu andmed kustutatakse riiklikust patendivolinike registrist (edaspidi register);
3)patendivoliniku kutsetegevuse peatamise korral;
4)muudel seadusega ettenähtud juhtudel.
3)Käesoleva paragrahvi lõikes 2 nimetatud juhtudel peab patendivolinik teda volitanud isikut juhtunust viivitamata teavitama.
4)Patendivoliniku surma või talle piiratud teovõime tõttu eestkoste seadmise korral peab patendivoliniku pärija või eestkostja, samuti patendivoliniku äriühing viivitamata teavitama juhtunust Patendivolinike Koda.
2. peatükk PATENDIVOLINIKU KUTSETEGEVUS JA JÄRELEVALVE PATENDIVOLINIKU KUTSETEGEVUSE ÜLE
§ 4. Patendivoliniku õiguspädevus
Oma kutsetegevuse valdkonnas on patendivolinik pädev:
1)osutama õigusteenust;
2)esindama isikut riigiasutustes ja kohtus ning muudel juhtudel;
3)koguma tõendeid;
4)vabalt valima ja kasutama isikule õigusteenuse osutamisel seadusega ettenähtud vahendeid ja viise;
5)kinnitama asutustele esitatavate tööstusomandialaste dokumentide tõlkeid ja ärakirju.
§ 5. Patendivoliniku kohustused
1)Patendivolinik on kohustatud:
1)kasutama teda volitanud isiku huvides kõiki seadusega ettenähtud vahendeid ja viise, säilitades kutseau ja väärikuse;
2)teavitama teda volitanud isikut õigusteenuse osutamisega seotud toimingutest;
3)pidama õigusteenuse osutamisega seotud toimingute nimekirja;
4)läbima käesoleva seaduse §-s 18^1  nimetatud täiendusõppe.
2)Patendivolinik ei omanda isikule õigusteenust osutades tema õigusi.
3)Patendivolinik ei või õigusteenust osutada isikule, kelle huvid on vastuolus teise isiku huvidega, kellele sama patendivolinik samas asjas õigusteenust osutab või on osutanud, samuti muudel seadusega ettenähtud juhtudel.
4)Patendivolinik võib oma algatusel loobuda isikule õigusteenuse osutamisest, kui isik on:
1)esitanud nõude, mille täitmiseks patendivolinik peab rikkuma seadust või kutsetava nõudeid;
2)jätnud korduvalt õigusteenuse eest tähtaegselt tasumata;
3)oma tegevusega muutnud võimatuks temale õigusteenuse osutamise;
4)kuritarvitanud patendivoliniku nime või kutset.
§ 6. Patendivoliniku kutsetegevuse tagatised
1)Patendivolinik on õigusteenust osutades sõltumatu ja juhindub seadustest, samuti kutsetava nõuetest, headest kommetest ja südametunnistusest.
2)Patendivolinikule usaldatud andmed on konfidentsiaalsed. Asjaolude kohta, mis on patendivolinikule või patendivoliniku äriühingu töötajale saanud teatavaks õigusteenust osutades, ei saa teda tunnistajana üle kuulata ega temalt seletust nõuda.
3)Patendivolinikult või patendivoliniku äriühingu töötajalt, samuti patendivoliniku äriühingult ei või ära võtta õigusteenuse osutamise käigus saadud teabekandjaid.
§ 7. Kutsesaladuse hoidmine
1)Patendivolinik on kohustatud hoidma saladuses õigusteenust osutades temale teatavaks saanud ärisaladust. Nimetatud kohustus ei ole ajaliselt piiratud ja kehtib ka pärast patendivoliniku kutsetegevuse lõppemist.
2)Käesoleva paragrahvi lõikes 1 nimetatud kohustus kehtib ka patendivoliniku äriühingu töötaja, samuti avaliku teenistuja suhtes, kellele patendivoliniku kutsesaladus on teatavaks saanud seoses teenistuskohustuste täitmisega.
3)Isik või tema õigusjärglane võib kirjaliku nõusolekuga vabastada patendivoliniku kutsesaladuse hoidmise kohustusest.
4)Kutsesaladuse hoidmise kohustus ei laiene kulude sissenõudmisele patendivoliniku õigusteenuse eest.
5)Kutsesaladuse rikkumiseks ei loeta andmete avaldamist patendivoliniku kutsetegevuse üle riiklikku järelevalvet teostavale ametiisikule.
§ 8. Patendivoliniku kutsetegevuse viisid
1)Patendivolinik võib tegutseda füüsilisest isikust ettevõtjana, patendivoliniku äriühingu kaudu või, patendivoliniku kutset omades, teise isikuga sõlmitud töölepingu alusel.
2)Füüsilisest isikust ettevõtjana tegutseva patendivoliniku andmed peavad olema kantud äriregistrisse.
3)Füüsilisest isikust ettevõtjana tegutsev patendivolinik või patendivoliniku äriühing peab teatama registrile oma ja äriühingu kontaktandmed. Andmed patendivoliniku äriühingu kaudu tegutsevate patendivolinike kohta edastab registrile äriühing. Patendivoliniku kutset omav teise isikuga sõlmitud töölepingu alusel tegutsev isik peab registrile teatama oma ja tööandja kontaktandmed.
§ 9. Patendivoliniku äriühing
1)Patendivoliniku äriühing võib osutada vaid õigusteenust.
2)Patendivoliniku äriühing võib ühineda ainult teise patendivoliniku äriühinguga.
3)Täisühingu või usaldusühinguna tegutseva patendivoliniku äriühingu ühinguleping sõlmitakse kirjalikult ja see lisatakse ühingu äriregistrisse kandmise avaldusele.
4)Patendivoliniku äriühingu või füüsilisest isikust ettevõtjana tegutseva patendivoliniku ärinimes peab sisalduma sõna «patendibüroo» või «patendivolinik».
§ 10. Varaline vastutus
1)Õigusteenuse osutamise korral vastutab patendivolinik süüliselt tekitatud varalise kahju eest.
2)Kui patendivolinik osutab õigusteenust patendivoliniku äriühingu kaudu, vastutavad patendivolinik ja äriühing käesoleva paragrahvi lõikes 1 nimetatud kahju eest solidaarselt.
§ 11. Patendivoliniku kutsekindlustus
§ 12. Patendivoliniku kohta teabe avaldamine
Teabe kõikide patendivolinike ja patendivoliniku äriühingute nimede, tegevusvaldkondade ning kontaktandmete kohta avaldab Patendiamet oma ametlikus väljaandes ja veebilehel.
§ 13. Riiklik järelevalve
§ 13^1. Riikliku järelevalve erimeetmed
§ 13^2. Riikliku järelevalve erisused
3. peatükk PATENDIVOLINIKU KUTSE ANDMINE
§ 14. Patendivoliniku kutse andmise tingimused
1)Patendivoliniku kutse võib saada isik, kes:
1)on teovõimeline;
2)on Eesti või Euroopa Liidu liikmesriigi kodanik ja kelle püsiv elukoht on Eestis;
3)omab vähemalt riiklikult tunnustatud magistrikraadi, sellele vastavat kvalifikatsiooni Eesti Vabariigi haridusseaduse § 28 lõike 22 tähenduses või sellele vastavat välisriigi kvalifikatsiooni;
4)valdab kõnes ja kirjas eesti keelt;
5)on töötanud enne patendivoliniku kutse taotlemist selles valdkonnas, milles ta kutset taotleb, vähemalt neli aastat viimase kümne aasta jooksul patendivoliniku juures või patendivoliniku äriühingus, välja arvatud käesoleva paragrahvi lõikes 4 nimetatud isik;
6)valdab patendivoliniku kutsetegevuseks vajalikus ulatuses kahte võõrkeelt, millest vähemalt üks on Euroopa Patendiameti ametlik töökeel;
7)ei ole kriminaalkorras karistatud tahtlikult toimepandud kuriteo eest.
2)Patendivoliniku juures või patendivoliniku äriühingus töötamise aja hulka arvestatakse Patendiametis vastavas valdkonnas töötamise aeg, kuid mitte rohkem kui kaks aastat.
3)Patendivoliniku kutse saamiseks käesoleva seaduse § 2 lõike 3 punktis 1 nimetatud valdkonnas peab käesoleva paragrahvi lõike 1 punktis 3 nimetatud haridus olema omandatud loodus- või tehnikateaduste valdkonnas.
4)Patendivoliniku kutse võib käesoleva seaduse § 2 lõike 3 punktis 2 nimetatud valdkonnas saada ka vandeadvokaat, kes on enne patendivoliniku kutse taotlemist töötanud vastavas valdkonnas vähemalt neli aastat viimase kümne aasta jooksul advokaadibüroos ning kes vastab käesoleva paragrahvi lõike 1 punktides 1–4, 6 ja 7 sätestatud nõuetele. Advokaadibüroos töötamise aja hulka arvestatakse Patendiametis vastavas valdkonnas töötamise aeg, kuid mitte rohkem kui kaks aastat, samuti patendivoliniku juures või patendivoliniku äriühingus vastavas valdkonnas töötamise aeg.
5)Valdkonna eest vastutav minister võib määrusega kehtestada täpsustatud nõuded, millele advokaadibüroos täidetud ülesanded peavad käesoleva paragrahvi lõikes 4 nimetatud tingimuse täitmiseks vastama, ning nendele nõuetele vastavuse tõendamise korra.
§ 15. Patendivoliniku kutsekomisjon
§ 16. Patendivoliniku kutse taotlemine
1)Patendivoliniku kutse taotleja esitab kutsekomisjonile (edaspidi komisjon):
1)kirjaliku avalduse;
2)dokumendid, mis tõendavad käesoleva seaduse § 14 lõike 1 punktides 2 ja 3 ning lõike 1 punktis 5 või lõikes 4 sätestatud nõuetele vastavust;
3)patendivoliniku juures või advokaadibüroos töötamise ajal tehtud toimingute aruande tema poolt taotletavas kutsetegevuse valdkonnas tehtud toimingute kohta.
2)Patendivoliniku kutse taotlemise avaldus peab sisaldama vähemalt:
1)ühte käesoleva seaduse § 2 lõikes 3 nimetatud valdkonda, milles tegutsemiseks kutset taotletakse;
2)kutse taotleja kinnitust selle kohta, et ta vastab käesoleva seaduse § 14 lõike 1 punktides 1, 4, 6 ja 7 sätestatud nõuetele.
3)Kui patendivoliniku kutse taotlemise avaldus või aruanne ei vasta käesolevas paragrahvis ja komisjoni töökorras sätestatud nõuetele, teeb komisjon patendivoliniku kutse taotlemise avalduse menetlusse võtmisest keeldumise otsuse ja saadab selle kutse taotlejale viie tööpäeva jooksul otsuse tegemise päevast arvates.
§ 17. Patendivoliniku kutseeksam
1)Patendivoliniku kutseeksam (edaspidi eksam)on patendivoliniku kutse taotleja teadmiste kontrollimine patendivoliniku kutsetegevuse valdkonnas, milles ta kutset taotleb.
2)Eksam toimub vastavalt vajadusele, kuid mitte harvemini kui üks kord aastas. Teade eksami toimumise kohta avaldatakse vähemalt üks kuu enne eksami toimumist Patendivolinike Koja veebilehel.
3)Eksami toimumise aja ja koha määrab komisjon.
4)Eksam on kirjalik. Eksam koosneb eksamineeritava teoreetiliste teadmiste kontrollimisest ja tööstusomandialaste kaasusülesannete lahendamisest.
5)Eksamitulemust hinnatakse hindega ühest kümneni.
6)Eksamihinne on komisjoniliikmete antud hinnete keskmine, mis ümardatakse täisarvuks. Hinne alla kuue loetakse mitterahuldavaks.
7)Kui eksamineeritav on saanud mitterahuldava hinde vähemalt ühe eksamiosa eest, ei ole patendivoliniku kutse taotleja eksamit sooritanud.
8)Kui patendivoliniku kutse taotleja ei sooritanud eksamit, võib ta eksami uuesti teha kolme kuu pärast.
9)Kolmandat või enamat korda võib patendivoliniku kutse taotleja teha eksami viimasest eksamist kolme aasta möödumisel.
10)Kutse taotlemise eksami ja korduseksami tasu kehtestab Patendivolinike Koja koosolek. Kutseeksamil ja korduseksamil osalemise tasu ei või olla suurem kui 300 eurot. Korduseksamil osalemine on alati tasuline.
§ 18. Otsus
1)Komisjon teeb patendivoliniku kutse andmise otsuse, kui patendivoliniku kutse taotleja:
1)vastab käesoleva seaduse § 14 lõike 1 punktides 2 ja 3 ning lõike 1 punktis 5 või lõikes 4 sätestatud nõuetele;
2)on kinnitanud oma vastavust käesoleva seaduse § 14 lõike 1 punktides 1, 4, 6 ja 7 sätestatud nõuetele;
3)on sooritanud eksami.
2)Komisjon teeb patendivoliniku kutse andmisest keeldumise otsuse, kui patendivoliniku kutse taotleja ei vasta käesoleva seaduse §-s 14 sätestatud nõuetele või ei soorita eksamit.
3)Patendivoliniku kutse andmise otsus jõustub patendivoliniku kutse andmise otsuse registreeringu tegemisel registris.
4)Patendivoliniku kutse andmisest keeldumise otsus jõustub selle tegemise päevast.
5)Patendivoliniku kutse andmise otsuse ärakiri saadetakse patendivoliniku kutse taotlejale ja registrile kolme tööpäeva jooksul patendivoliniku kutse andmise otsuse tegemise päevast arvates.
6)Patendivoliniku kutse andmisest keeldumise otsuse ärakiri saadetakse patendivoliniku kutse taotlejale kolme tööpäeva jooksul patendivoliniku kutse andmisest keeldumise otsuse jõustumise päevast arvates.
7)Patendivoliniku kutse taotlemise eksami ja korduseksami osalemistasu ei tagastata.
§ 18^1. Täiendusõpe
1)Patendivolinik on kohustatud läbima perioodilise kutsealase täiendusõppe igas patendivoliniku kutsetegevuse valdkonnas, milles tegutsemiseks on talle antud patendivoliniku kutse.
2)Täiendusõppe alused, korra ja mahu otsustab Patendivolinike Koja juhatus. Täiendusõppe korraldamisel arvestatakse patendivoliniku spetsialiseerumist kutsetegevuse valdkonnas. Täiendusõppe alused ja korra vaatab juhatus läbi vastavalt vajadusele.
3)Täiendusõppe kohustuse täitmist kontrollib kutsekomisjon kord viie aasta jooksul (edaspidi hindamisperiood).
4)Kutsekomisjon saadab vähemalt kolm kuud enne hindamisperioodi lõppemist patendivolinikule teate hindamisperioodi lõppemise kohta ning selgitab, millised andmed, millises kutsevaldkonnas ja milliseks tähtpäevaks tuleb täiendusõppe kohustuse täitmise kohta esitada.
5)Patendivolinike Koja juhatus võib vabastada isiku täiendusõppe kohustusest arvestusperioodil, kui ta on kaitsnud patendivoliniku kutsetegevuse valdkonnaga seotud erialal doktori- või magistrikraadi.
6)Kui patendivolinik ei ole hindamisperioodi jooksul läbinud täiendusõpet nõutavas mahus või ei ole määratud tähtpäevaks kutsekomisjonile täiendusõppe läbimise kohta andmeid esitanud, suunab kutsekomisjon patendivoliniku kutseeksamile. Eksam tuleb sooritada nelja kuu jooksul eksamile suunamisest arvates. Kui patendivolinik eksamit ei soorita, suunatakse ta korduseksamile. Eksamile või korduseksamile mõjuva põhjuseta ilmumata jätmisel loetakse eksam mittesooritatuks.
7)Kui patendivolinik ei ilmu mõjuva põhjuseta korduseksamile või ei soorita eksamit teisel katsel, esitab kutsekomisjon Patendivolinike Koja juhatusele ettepaneku isikult patendivoliniku kutse äravõtmiseks.
§ 19. Patendivoliniku kutsetegevuse peatamine ja taastamine
1)Patendivoliniku kutsetegevus peatatakse, kui:
1)patendivolinik ei saa tervislikel või muudel põhjustel täita patendivoliniku kohustusi järjest rohkem kui kuus kuud;
2)patendivolinik on pankrotivõlgnik;
3)patendivoliniku äriühing, mille kaudu patendivolinik osutab õigusteenust, on pankrotivõlgnik;
4)patendivolinik on registrile esitanud peatamise taotluse.
2)Käesoleva paragrahvi lõike 1 punktides 2-4 nimetatud juhtudel peab patendivolinik esitama Patendivolinike Kojale patendivoliniku kutsetegevuse peatamise avalduse ja peatamise alust tõendava dokumendi viie tööpäeva jooksul kutsetegevuse peatamise aluse tekkimise päevast arvates. Patendivolinik peab teavitama tema esitatud patendivoliniku kutsetegevuse peatamise avaldusest isikuid, kellele ta osutab õigusteenust, viie tööpäeva jooksul kutsetegevuse peatamise aluse tekkimise päevast arvates.
3)Patendivoliniku kutsetegevuse peatamise otsuse teeb Patendivolinike Koda viie tööpäeva jooksul patendivoliniku kutsetegevuse peatamise avalduse esitamise päevast arvates või 10 tööpäeva jooksul patendivoliniku kutsetegevuse peatamise aluse tekkimise päevast arvates.
4)Patendivoliniku kutsetegevuse peatamise otsuse ärakiri saadetakse patendivolinikule ja registrile kolme tööpäeva jooksul patendivoliniku kutsetegevuse peatamise otsuse tegemise päevast arvates.
5)Patendivoliniku kutsetegevuse taastamiseks esitab patendivolinik Patendivolinike Kojale avalduse ja dokumendid, mis tõendavad, et kutsetegevuse peatamise alus on ära langenud.
6)Patendivolinike Koda teeb avalduse alusel patendivoliniku kutsetegevuse taastamise või taastamisest keeldumise otsuse.
6^1)Kutsetegevuse peatamine ei vabasta isikut käesoleva seaduse §-s 18^1  sätestatud täiendusõppe kohustusest, välja arvatud isiku astumise korral avalikku teenistusse, valimisel Riigikogu või Euroopa Parlamendi liikmeks või Vabariigi Presidendiks või nimetamisel Vabariigi Valitsuse või Euroopa Komisjoni liikmeks. Lisaks on täiendusõppe kohustusest vabastatud isik, kelle kutsetegevus on peatatud tervise tõttu või rasedus- ja sünnituspuhkuse ning lapsehoolduspuhkuse ajaks.
7)Kui patendivoliniku kutse on peatatud enamaks kui viis aastat, taastatakse patendivoliniku kutse pärast käesoleva seaduse §-s 17 nimetatud eksami sooritamist.
§ 20. Patendivoliniku kutse äravõtmine
1)Patendivoliniku kutse võetakse ära, kui patendivolinik:
1)on patendivoliniku kutsetegevuses rikkunud seadust;
2)ei ole korduvalt täitnud käesoleva seaduse § 5 lõikes 1 sätestatud kohustusi;
2^1)kutsekomisjon on teinud käesoleva seaduse § 18^1  lõikes 7 nimetatud ettepaneku;
3)ei vasta käesoleva seaduse § 14 lõike 1 punktides 1–4, 6 ja 7 sätestatud nõuetele;
4)esitab patendivoliniku kutsest loobumise avalduse.
2)Patendivolinike Koda teeb patendivoliniku kutse äravõtmise otsuse 10 tööpäeva jooksul patendivoliniku kutse äravõtmise alusest teada saamise päevast arvates.
3)Patendivoliniku kutse äravõtmise otsus jõustub patendivoliniku kutse äravõtmise otsuse registreeringu tegemisel registris.
4)Patendivoliniku kutse äravõtmise otsuse ärakiri saadetakse patendivolinikule ja registrile kolme tööpäeva jooksul patendivoliniku kutse äravõtmise otsuse tegemise päevast arvates.
3^1. peatükk PATENDIVOLINIKE KODA
§ 20^1. Koja õiguslik seisund
1)Patendivolinike Koda (edaspidi koda)on avalik-õiguslik juriidiline isik, mille liikmeteks on kõik patendivoliniku kutset omavad isikud (edaspidi patendivolinik).
2)Koda registreeritakse riigi- ja kohaliku omavalitsuse asutuste riiklikus registris.
§ 20^2. Koja põhikiri
1)Koja põhikiri võetakse vastu ja seda muudetakse koja koosoleku otsusega. Põhikirja või selle muutmise eelnõu kooskõlastatakse enne vastuvõtmist Justiitsministeeriumiga.
2)Koja põhikirjas sätestatakse koja organite töökorraldus, organite ja koja liikmete vahelised õigussuhted, koja asjaajamise ja majandamise kord ning reguleeritakse teisi koja tegevusega seonduvaid küsimusi.
§ 20^3. Koja tegevuse õiguspärasuse tagamine
1)Haldusjärelevalvet koja tegevuse õiguspärasuse üle teostab Justiitsministeerium, kes võib nõuda koja juhatuselt haldusjärelevalve teostamiseks vajalike andmete ja dokumentide esitamist ning esitada koja organi akti või toimingu peale halduskohtule protesti.
2)Koda esitab Justiitsministeeriumile hiljemalt iga aasta märtsis aastaaruande koja tegevuse kohta lõppenud aastal.
3)Kui koda ei täida talle seadusega pandud kohustusi, võib Justiitsministeerium teha kojale ettekirjutuse. Ettekirjutuse täitmise tagamiseks võib Justiitsministeerium määrata kojale sunniraha kuni 6400 eurot asendustäitmise ja sunniraha seaduses sätestatud korras.
§ 20^4. Koja vara
1)Koja vara moodustub:
1)patendivolinike kohustuslikest liikmemaksudest;
2)aukohtu otsuse alusel laekuvatest trahvidest;
3)koja vahendite paigutamisest saadavast tulust;
4)annetustest;
5)muudest laekumistest.
2)Justiitsministeeriumi, koja koosoleku või revisjonikomisjoni nõudel määrab juhatus koja majandustegevuse või majandustegevuse aastaaruande audiitorkontrolli. Audiitorkontrolli teostab koja koosoleku nimetatud audiitor.
§ 20^5. Koja eelarve
Koja eelarveaasta on kalendriaasta. Koja eelarve kinnitab juhatus hiljemalt eelarveaastale eelneva aasta detsembris.
§ 20^6. Koja majandusaasta
Koja majandusaasta on kalendriaasta.
§ 20^7. Koja liikmemaks
1)Koja liikmemaksu miinimummäära kehtestab koja koosolek.
2)Patendivoliniku liikmemaksu suuruse ja selle arvestamise alused kehtestab koja juhatus, arvestades liikmemaksu miinimummäära. Liikmemaks tuleb kehtestada suuruses, mis tagab koja piisava rahastatuse õigusaktidega seatud eesmärkide saavutamiseks ning ülesannete täitmiseks.
3)Põhjendatud taotluse alusel võib koja juhatus vabastada patendivoliniku liikmemaksu tasumise kohustusest või vähendada liikmemaksu suurust. Liikmemaksu tasumisest võib vabastada või seda vähendada kuni kolmeks aastaks.
§ 20^8. Hea kutsetava
Koja koosolek kehtestab hea kutsetava, mis on patendivolinikele kohustuslik.
§ 20^9. Õigus kasutada riigivappi sisaldavat tähist
Kojal on Eesti riigivapi kujutisega pitsat. Eesti riigivapi kujutisega pitserit kasutatakse riigivapi seadusega kehtestatud korras.
§ 20^10. Koja veebileht
Koda teeb oma veebilehel kättesaadavaks avalikkusele vajaliku teabe patendivolinike kohta, eelkõige büroode aadressid, vastuvõtuajad ja sidevahendite numbrid. Veebilehel avaldatakse koja põhikiri, hea kutsetava ning teised avalikud dokumendid.
§ 20^11. Koja ülesanded
Koja ülesanded on muu hulgas:
1)patendivolinike kutsetegevuse edendamine;
2)hea kutsetava väljatöötamine ja avaldamine ning järelevalve selle järgimise üle;
3)patendivolinike nimekirja pidamine;
4)patendivolinike täiendusõppe korraldamine;
5)järelevalve patendivolinike kutsetegevuse ning väärika käitumise üle;
6)soovituste koostamine patendivolinike kutsepraktika ühtlustamiseks;
7)patendivolinike väljaõppe korraldamine;
8)patendivoliniku eksami läbiviimine;
9)patendivolinike täiendusõppe kohustuse täitmise kontrollimine;
10)patendivolinike kohta avalikkusele vajaliku info kättesaadavuse tagamine koja veebilehel;
11)välissuhtlusega seotud küsimuste korraldamine ning koja liikmete esindamine kodu- ja välismaiste institutsioonide juures;
12)patendivolinike tegevuse kohta statistiliste aruannete koostamine;
14)koja vara valitsemine.
§ 20^12. Koja organid
1)Koja organid on:
1)koosolek;
2)juhatus;
3)kutsekomisjon;
4)aukohus;
5)revisjonikomisjon.
2)Koja juhatusel on õigus moodustada komisjone koja pädevusse kuuluvate ülesannete täitmiseks.
§ 20^13. Koja koosolek
1)Koja korralised koosolekud toimuvad üks kord aastas.
2)Erakorralised koosolekud kutsutakse kokku:
1)koja juhatuse algatusel;
2)vähemalt 1/5 koja liikmete nõudel.
3)Koosoleku kutsub kokku koja juhatus, teatades oma liikmetele koosoleku aja, koha ja päevakorra vähemalt kaks nädalat ette.
4)Koosolekust võtab koja liige osa isiklikult või esindaja kaudu. Esindajaks võib olla teine patendivolinik volikirja alusel. Üks patendivolinik ei või samal koosolekul esindada rohkem kui kahte patendivolinikku.
5)Koosolek on otsustusvõimeline, kui sellel on esindatud vähemalt pool koja liikmete üldarvust. Koosoleku otsused võetakse vastu lihthäälteenamusega.
§ 20^14. Koja koosoleku pädevus
1)Koja koosolek võib oma päevakorda võtta ja otsustada kõiki koja pädevusse kuuluvaid küsimusi.
2)Ainult koosolek võib otsustada järgmisi küsimusi:
1)põhikirja vastuvõtmine;
2)juhatuse valimine;
3)aastaeelarve kinnitamine;
4)patendivolinike poolt kojale tehtavate kohustuslike maksete suuruse kehtestamine;
5)majandusaasta aruande kinnitamine;
6)kutsekomisjoni patendivolinikest liikmete valimine;
7)revisjonikomisjoni valimine;
8)aukohtu valimine;
9)audiitori nimetamine.
3)Koosolek võib anda juhatusele õiguse teha mõjuvatel põhjustel koja eelarves muudatusi, mis esitatakse järgmisele koosolekule kinnitamiseks.
§ 20^15. Otsuse vastuvõtmine koosolekut kokku kutsumata
1)Patendivolinikel on juhatuse ettepanekul õigus vastu võtta otsuseid koosoleku pädevuses olevates küsimustes koosolekut kokku kutsumata. Sellisel juhul toimub otsustamine elektrooniliselt.
2)Patendivolinik ei või ilma mõjuva põhjuseta keelduda käesoleva paragrahvi lõikes 1 sätestatud korras küsimuste otsustamises osalemast.
3)Kui otsus tehakse käesoleva paragrahvi lõikes 1 sätestatud korras, on otsus vastu võetud, kui selle poolt on antud üle poole patendivolinike häältest, kui seaduses ei ole ette nähtud suurema häälteenamuse nõuet.
4)Käesoleva paragrahvi lõikes 1 sätestatud korras ei saa valida koja organeid.
5)Käesoleva paragrahvi lõikes 1 sätestatud korras küsimuste otsustamise täpne kord sätestatakse koja põhikirjas.
§ 20^16. Koja organite valimine
1)Koja organid valitakse koja koosolekul järgmiste põhimõtete kohaselt:
1)iga organi liikmed valitakse eraldi;
2)hääletamine on salajane;
3)valituks osutub rohkem hääli saanud kandidaat, kui käesolevas seaduses ei ole sätestatud teistsugust hääletamise nõuet.
2)Koja juhatust valides valitakse kõigepealt koja esimees ja aseesimees ning seejärel ülejäänud juhatuse liikmed.
3)Koja esimehe valimisel osutub valituks kandidaat, kelle poolt on antud üle poole hääletamisest osavõtnute häältest. Kui ükski kandidaat ei ole saanud vajalikku häälteenamust, korraldatakse valimiste teine voor kahe enim hääli saanud kandidaadi vahel. Selles voorus teisest kandidaadist rohkem hääli saanud kandidaat osutub valituks. Häälte võrdse jagunemise korral heidetakse liisku.
§ 20^17. Koja juhatuse koosseis ja istungid
1)Juhatus on koja alaliselt tegutsev juhtorgan. Juhatuses on vähemalt kolm liiget. Koja juhatus koosneb esimehest, aseesimehest ning juhatuse liikmetest. Esimees ja aseesimees valitakse patendivolinikest juhatuse liikmete hulgast.
2)Valdkonna eest vastutav minister võib nimetada juhatuse liikmeks Justiitsministeeriumi esindaja.
3)Juhatus valitakse kolmeks aastaks.
4)Juhatuse istungi kutsub kokku koja esimees.
§ 20^18. Koja juhatuse ja esimehe pädevus ning andmete saladuses hoidmise kohustus
1)Koja juhatus täidab koja koosolekute vahelisel ajal kõiki koja ülesandeid, mis ei kuulu revisjonikomisjoni, aukohtu või eranditult koja koosoleku pädevusse. Juhatus tagab koja põhikirja täitmise ning koja koosolekute otsuste elluviimise.
2)Koja esimees esindab koda kõigis õigustoimingutes.
3)Koja juhatusse, kutsekomisjoni, revisjonikomisjoni ja aukohtusse kuuluvad patendivolinikud ning koja töötajad ei tohi avaldada neile nende tegevusega teatavaks saanud andmeid patendivoliniku kutsetegevuse sisu kohta. Nad võivad neid andmeid kohtus avaldada ainult juhatuse loal. Andmete saladuses hoidmise kohustus säilib ka pärast koja organi koosseisust või koja teenistusest lahkumist.
§ 20^19. Kutsekomisjon
1)Kutsekomisjon korraldab ja viib läbi patendivoliniku kutseeksami, kontrollib patendivoliniku kutse taotleja vastamist seaduses sätestatud tingimustele ning patendivoliniku täiendusõppe kohustuse täitmist.
2)Kutsekomisjon moodustatakse vähemalt kolmeliikmelisena viieks aastaks. Juhatus võib nimetada kutsekomisjoni liikmeks isiku, kes ei ole koja liige. Kutsekomisjoni esimehe valib komisjon patendivolinikest liikmete hulgast.
3)Kutsekomisjon on otsustusvõimeline, kui otsuse tegemisel osaleb üle poole komisjoni liikmetest. Kutsekomisjoni koosolekut juhib esimees. Otsuste vastuvõtmisel häälte võrdse jagunemise korral on otsustav kutsekomisjoni esimehe hääl.
4)Kutsekomisjoni töökord nähakse ette koja põhikirjas.
§ 20^20. Revisjonikomisjon
1)Revisjonikomisjon revideerib koja majandustegevust ja asjaajamist omal algatusel või vähemalt 1/5 patendivolinike nõudel.
2)Juhatus esitab koja majandusaasta aruande enne koja koosolekule kinnitamiseks esitamist revisjonikomisjonile arvamuse avaldamiseks.
3)Revisjonikomisjon valitakse vähemalt kolmeliikmelisena kuni kolmeks aastaks. Revisjonikomisjoni liige ei või kuuluda juhatusse ega aukohtusse.
4)Revisjonikomisjon võtab otsuseid vastu liikmete poolthäälteenamusega.
§ 20^21. Aukohus
1)Koja aukohus võib lahendada:
1)koja otsustest ning heast kutsetavast tulenevate kohustuste süülise täitmata jätmise või mittenõuetekohase täitmise süütegusid;
2)patendivoliniku käitumise kohta esitatud kaebusi;
3)patendivoliniku tegevuse kohta esitatud kaebusi või distsiplinaarasju, samuti asju, mille on arutamiseks andnud Justiitsministeerium.
1^1)Koja aukohus ei lahenda käesoleva paragrahvi lõikes 1 nimetatud asju advokaadi suhtes.
2)Aukohus moodustatakse vähemalt kolmeliikmelisena viieks aastaks. Aukohtu liikmed valitakse patendivolinike hulgast. Valdkonna eest vastutav minister võib nimetada aukohtu liikmeks Justiitsministeeriumi esindaja. Aukohtu liikmed valivad aukohtu esimehe patendivolinikest liikmete seast. Aukohtu patendivolinikust liige ei või kuuluda juhatusse ega revisjonikomisjoni.
3)Aukohus võtab otsuse vastu asja arutamisel osalenud liikmete häälteenamusega.
§ 20^22. Aukohtumenetluse algatamine
1)Aukohtumenetluse algatamiseks võib aukohtu või juhatuse poole pöörduda huvitatud isik. Taotlus aukohtumenetluse algatamiseks tuleb esitada kuue kuu jooksul arvates päevast, millal taotluse esitaja sai teada või oleks pidanud teada saama taotluse aluseks olevatest asjaoludest.
2)Aukohus algatab aukohtumenetluse huvitatud isiku, Justiitsministeeriumi, omal või koja muu organi algatusel, kui on alust arvata, et patendivolinik on toime pannud distsiplinaarsüüteo.
3)Aukohtumenetluse algatamise otsustab aukohus ühe kuu jooksul arvates päevast, millal ta sai teada distsiplinaarsüüteo tunnustele vastava teo toimepanemisest. Aukohus edastab aukohtumenetluse algatamise või algatamata jätmise otsuse viivitamata koja juhatusele ja Justiitsministeeriumile.
4)Justiitsministeeriumi poolt esitatud kaebuse edastamisega aukohtule loetakse aukohtumenetlus algatatuks.
§ 20^23. Aukohtumenetlus
1)Aukohtumenetlus on patendivolinikule kohustuslik.
2)Patendivolinikul on õigus tutvuda asja materjalidega, anda aukohtule seletusi, esitada vastuväiteid, põhjendusi ja kaalutlusi kõigi aukohtumenetluses kerkinud küsimuste kohta, esitada taandust aukohtu liikme või protokollija vastu, kui asjaolud tekitavad kahtlust tema erapooletuses, esitada taotlusi ja tõendeid ning võtta osa tõendite vaatlusest ja uurimisest, esitada istungile kutsutud isikutele küsimusi ning saada aukohtu otsuse ärakiri. Kui patendivolinik jätab mõjuva põhjuseta aukohtu istungile ilmumata, võib asja arutada tema osavõtuta.
3)Aukohus võib asja lahendada kirjalikus menetluses, kui patendivolinik ei ole taotlenud asja arutamist suulises menetluses.
4)Aukohus nõuab asja arutamisel asjaosalistelt selgitusi. Aukohus on kohustatud välja selgitama menetletavas asjas olulised asjaolud ja vajaduse korral koguma selleks tõendeid omal algatusel. Aukohtu nõudel on patendivolinik kohustatud esitama aukohtule enda käsutuses olevad tõendid. Aukohus võib taotleda halduskohtult abi tõendite kogumiseks või nende tagamiseks. Halduskohus lahendab aukohtu taotluse halduskohtumenetluse seadustiku haldustoiminguks loa andmise sätete järgi määrusega.
5)Aukohus lahendab distsiplinaarsüüteoasja ja teeb põhjendatud otsuse kuue kuu jooksul aukohtumenetluse algatamisest arvates. Aukohus teeb põhjendatud otsuse ka juhul, kui aukohus ei tuvasta distsiplinaarsüütegu. Mõjuval põhjusel võib aukohus pikendada distsiplinaarsüüteoasja arutamise kestust kuni kolme kuu võrra. Distsiplinaarsüüteo menetlemise aja hulka ei arvestata aega, millal distsiplinaarsüüteosasja ei ole võimalik arutada asjaolude tõttu, mis olenevad patendivolinikust, kelle suhtes aukohtumenetlus on algatatud.
6)Aukohtumenetluse täpne kord sätestatakse koja põhikirjas. Aukohtumenetlusele kohaldatakse haldusmenetluse seaduses sätestatut ulatuses, mida käesolev seadus ja koja põhikiri ei reguleeri.
§ 20^24. Aukohtu otsuse vaidlustamine
1)Huvitatud isik võib esitada aukohtu otsuse peale kaebuse halduskohtule 30 päeva jooksul otsuse kättesaamisest arvates.
2)Justiitsministeerium võib esitada aukohtu otsuse peale halduskohtule protesti 30 päeva jooksul aukohtu otsuse kättesaamisest arvates.
3)Aukohus edastab oma otsuse viivitamata Justiitsministeeriumile. Justiitsministeeriumil on õigus nõuda aukohtumenetluse asjades tutvumiseks ka muid aukohtumenetluse dokumente.
§ 20^25. Distsiplinaarvastutus
1)Patendivoliniku või patendivoliniku äriühingu tegevust reguleerivate õigusaktide või hea kutsetava nõuete eiramise eest võib aukohus määrata patendivolinikule distsiplinaarkaristuse, kui distsiplinaarsüütegu ei ole aukohtumenetluse algatamise ajaks aegunud.
2)Distsiplinaarkaristused on:
1)noomitus;
2)rahatrahv koja kasuks 64 kuni 16 000 eurot;
3)kutsetegevuse peatamine kuni üheks aastaks;
4)kojast väljaheitmine;
5)patendivolinikuna tegutsemise õiguse äravõtmine kuni viieks aastaks.
3)Distsiplinaarkaristusena mõistetud kutsetegevuse peatamise aja vältel on patendivolinikul keelatud õigusteenust osutada. Käesolevas lõikes nimetatud keelu rikkumise korral heidetakse patendivolinik kojast välja.
4)Distsiplinaarkaristust määrates arvestab aukohus muu hulgas distsiplinaarsüüteo raskust, menetletava asja olemust ja patendivoliniku varasemat karistatust.
5)Ühe distsiplinaarsüüteo eest võib aukohus määrata ühe distsiplinaarkaristuse. Distsiplinaarkaristust määrates ei arvestata sama teo eest määratud väärteo- või kriminaalkaristust. Kestev distsiplinaarsüütegu loetakse uueks distsiplinaarsüüteoks, kui patendivolinik ei lõpeta rikkumist pärast aukohtu otsuse teatavaks tegemist.
6)Distsiplinaarkaristust ei või määrata, kui distsiplinaarsüütegu on aegunud. Distsiplinaarsüütegu aegub kolme aasta möödumisel selle toimepanemisest. Distsiplinaarsüüteo aegumine algab ajast, kui patendivolinik lõpetab teo toimepanemise. Distsiplinaarsüüteo aegumine peatub distsiplinaarasja menetluse ajal aukohtus ja kohtus, sealhulgas kaebuse ning apellatsioon- ja kassatsioonkaebuse esitamise tähtajal. Aukohtul on distsiplinaarsüüteo aegumisest hoolimata õigus distsiplinaarasja menetleda.
7)Distsiplinaarkaristusena määratud rahatrahv tuleb tasuda kolme kuu jooksul selle määramisest arvates. Rahatrahvi määramise otsuses võib ette näha, et trahv tasutakse kindlaksmääratud tähtpäevadel osade kaupa ühe aasta jooksul.
8)Otsus distsiplinaarkaristusena määratud rahatrahvi kohta on täitedokumendiks täitemenetluse seadustiku § 2 lõike 1 punkti 21 tähenduses.
9)Distsiplinaarkaristus kustub kolme aasta möödumisel karistuse määramise otsuse jõustumisest. Käesoleva paragrahvi lõike 2 punktis 4 nimetatud distsiplinaarkaristus ei kustu.
4. peatükk RIIKLIK PATENDIVOLINIKE REGISTER
§ 21. Registri asutamine
1)Registri asutab Vabariigi Valitsus.
2)Registri põhimääruse kehtestab Vabariigi Valitsus.
§ 22. Registri pidamine
1)Registri vastutav töötleja on Patendiamet.
2)Registrikanded on:
1)registreeringu andmete kanne,
2)registreeringu andmete muutmise kanne ja
3)registreeringu kustutamise kanne.
3)Registrikanne tehakse komisjoni, valdkonna eest vastutava ministri või tema volitatud ametniku või koja või kohtu otsuse alusel viie tööpäeva jooksul registrikande aluseks olevate dokumentide registrisse jõudmise päevast arvates.
4)Registrikanne jõustub selle tegemise päeval.
5)Registrikande teade avaldatakse Patendiameti ametlikus väljaandes.
§ 23. Registri avalikkus ja teabe väljastamine
1)Register on avalik. Igaühel on õigus tutvuda registrikannetega ja saada neist ärakirju.
2)Registrist kirjaliku teabe väljastamise eest võetakse riigilõivu, välja arvatud teabe väljastamise eest järelevalveõiguslikule ametiisikule või kohtule.
§ 24. Registreeringu andmed
Registreeringu andmed on:
1)patendivoliniku registrinumber;
2)patendivoliniku nimi, isikukood ja kontaktandmed;
3)andmed patendivoliniku hariduse kohta;
4)patendivoliniku kutsetegevuse valdkond;
5)võõrkeeled, mida patendivolinik valdab kutsetegevuseks vajalikus ulatuses;
6)patendivoliniku kutse andmise otsuse tegemise päev;
7)patendivoliniku või patendivoliniku äriühingu, mille kaudu patendivolinik tegutseb, äriregistri registrikaardi andmed, tegevuskoha aadress ja muud kontaktandmed;
8)andmed patendivoliniku kutsetegevuse peatamise, patendivoliniku kutsetegevuse taastamise, patendivoliniku kutsetegevuse taastamisest keeldumise ja patendivoliniku kutse äravõtmise otsuse kohta.
5. peatükk LÕPPSÄTTED
§ 25. Seaduse kohaldamine enne käesoleva seaduse jõustumist registrisse kantud patendivolinike suhtes
Eesti Vabariigi riiklikku patendivolinike registrisse kantud patendivolinikud registreeritakse ümber käesoleva seaduse alusel asutatud registris samades tegevusvaldkondades, milles neil oli õigus tegutseda enne käesoleva seaduse jõustumist.
§ 25^1. Patendivolinikule esitatavate nõuete erisused
Patendivolinikud, kellele on patendivoliniku kutse antud enne 2018. aasta 1. novembrit, ei pea vastama käesoleva seaduse § 14 lõike 1 punktis 3 ja lõikes 3 sätestatud haridusnõudele.
§ 26. Riigilõiv
Käesolevas seaduses ettenähtud toimingute sooritamise eest tasutakse riigilõiv riigilõivuseaduses sätestatud määra järgi.
§ 33^1. Koja liikmeks saamise tingimused
1)Patendivolinik, kes soovib jätkata tegevust patendivolinikuna, esitab 2019. aasta 28. veebruariks Justiitsministeeriumile koja liikmeks astumise avalduse. Kui patendivolinik ei esita tähtaegselt avaldust koja liikmeks astumiseks, võtab justiitsminister isikult patendivoliniku kutse ära.
2)Patendivolinik, kelle kutse on peatatud, saab käesoleva paragrahvi lõikes 1 nimetatud avalduse esitada, kui ta vastab 2018. aasta 1. novembri seisuga käesoleva seaduse § 19 lõikes 7 sätestatud tingimustele.
§ 33^2. Koja esimese koosoleku kokkukutsumine
Justiitsminister kutsub kokku koja esimese koosoleku. Koosolek valib koja organid, kehtestab liikmemaksu miinimummäära ja võtab vastu koja põhikirja. Kuni esimehe valimiseni juhib koda justiitsministri määratud isik.
§ 33^3. Koja põhikiri
Koja esimene koosolek võtab vastu Justiitsministeeriumiga eelnevalt kooskõlastatud põhikirja. Kui esimene koosolek põhikirja vastu ei võta, kutsutakse kokku erakorraline koosolek kahe kuu jooksul esimesest koosolekust arvates. Kui erakorraline koosolek ei võta vastu Justiitsministeeriumiga eelnevalt kooskõlastatud põhikirja, siis kehtestab koja põhikirja valdkonna eest vastutav minister määrusega. Valdkonna eest vastutava ministri määrus tunnistatakse kehtetuks, kui koosolek võtab vastu eelnevalt Justiitsministeeriumiga kooskõlastatud põhikirja, mis hakkab kehtima valdkonna eest vastutava ministri määruse kehtetuks tunnistamisest arvates.
§ 33^4. Täiendusõppe hindamisperiood
Täiendusõppe kohustuse täitmise esimese hindamisperioodi alguseks loetakse patendivoliniku vastava kutsevaldkonna registris registreerimise aeg. Esimene täiendusõppe aruanne tuleb esitada, kui saabub esimene viieaastase intervalliga arvutatud hindamisperiood pärast koja loomist, kuid mitte varem kui kolme aasta möödumisel koja loomisest.
Tõestamisseadus
§ 1. Reguleerimisala ja tõestamistoimingu tähendus
1)Käesolev seadus kehtestab notari pädevuses olevate tõestamistoimingute tegemise korra.
2)Käesolevat seadust, välja arvatud § 5 lõiget 2, kohaldatakse ka muu ametiisiku ja -asutuse toimingule, kui see on võrdsustatud notari pädevuses oleva tõestamistoiminguga.
3)Tõestamistoimingu vormid on notariaalne tõestamine (edaspidi  tõestamine)ja notariaalne kinnitamine (edaspidi  kinnitamine).
3^1)Tõestamistoimingu võib teha ka kaugtõestamise teel (edaspidi kaugtõestamine).
4)Notar kajastab tõestamistoimingu käigus isiklikult tajutud asjaolud notariaalaktis või -märkes.
4^1)Notariaalakt ja -märge on paberdokument, kui seadusest ei tulene teisiti.
5)Pädevuse piires koostatud ja vorminõuetele vastava notariaalakti ja -märke õigsust eeldatakse.
6)Tõestamistoiming on tühine käesolevas seaduses sätestatud juhtudel.
§ 2. Tööpiirkonnast väljumine
1)Tõestamistoiming ei ole tühine põhjusel, et notar tegi selle väljaspool oma tööpiirkonda.
2)Tõestamistoiming, mille notar tegi väljaspool Eesti Vabariigi territooriumi, on tühine.
3)Kaugtõestamise puhul loetakse tõestamistoimingu tegemise kohaks tõestava notari büroo.
§ 3. Notarina osalemise keeld
1)Notar hoidub tõestamistoimingu tegemisest, kui see puudutab:
1)tema enda huve, seda ka juhul, kui ta on üksnes kaasõigustatud või kaaskohustatud isik;
2)tema abikaasa või endise abikaasa huve;
2^1)tema registreeritud elukaaslase või endise registreeritud elukaaslase huve;
3)isiku huve, kes on notari, tema abikaasa, registreeritud elukaaslase, endise abikaasa või endise registreeritud elukaaslase otsejoones sugulane või vend, õde, poolvend, poolõde või nende alaneja sugulane;
4)isiku huve, kellega notar peab ühist bürood, kes on tema alaline asendaja või kellega tal on ühised ametiruumid;
5)isiku huve, kellele notar või punktis 4 nimetatud isik on seadusjärgseks esindajaks;
6)isiku huve, kelle juhatusse notar või punktis 4 nimetatud isik kuulub;
7)isiku huve, kes on notarit samas asjas volitanud või kelle tööandja on notar või punktis 4 nimetatud isik;
8)täis-, usaldus- või osaühingu, sihtasutuse või tulundusühistu huve, mille osanik, asutaja või liige on notar või punktis 2 nimetatud isik;
9)aktsiaseltsi huve, mille aktsiatega määratud häältest kuulub notarile või punktis 2 nimetatud isikule üle 5 protsendi.
1^1)Notar hoidub pärimismenetluse algatamise avalduse tõestamisest, kui pärimismenetlust soovitakse algatada seoses sama isiku surmaga, kelle pärimisasja menetlemisega seotud dokumendi tunnustamise hagita menetluses on notar olnud või on avaldaja esindaja.
2)Notar teatab asjaosalistele huvide konflikti ohust ning küsib tõestamistoimingu tegemiseks nende nõusolekut, kui toiming puudutab:
1)selle isiku huve, mille esindusõiguseta organisse notar kuulub;
2)valla- või linnaomavalitsuse huve, kui notar on selle volikogu liige;
3)muu avalik-õigusliku juriidilise isiku huve, kui notar kuulub selle esindusõiguslikku organisse. Sellisel juhul ei kohaldata käesoleva paragrahvi lõike 1 punkti 6;
4)juriidilise isiku huve, milles vald või linn on osanik, aktsionär, liige või asutaja, kui notar on vastava valla- või linnavolikogu liige;
5)mitme isiku huve ning üheks isikuks on isik, kellele notar on osutanud õigusnõustamist väljaspool tõestamismenetlust.
3)Kui tõestamistoiming tehakse tõestamise vormis, märgib notar käesoleva paragrahvi lõikes 2 nimetatud nõusoleku küsimise notariaalakti.
§ 4. Tõestamistoimingu tegemisest keeldumine
Notar keeldub tõestamistoimingu tegemisest, kui taotletava toimingu eesmärgid on vastuolus seaduse, muu õigusakti või heade kommetega või on ilmselt lubamatud ja ebaausad või kui ilmneb, et tehingupoolel või muul asjaosalisel puudub vajalik õigus-, teo- või otsusevõime või esindusõigus.
§ 5. Dokumendi keel
1)Notariaalakt või -märge koostatakse eesti keeles.
2)Tõestamistoimingu taotleja soovil võib notar koostada notariaalakti või -märke muus keeles, kui notar seda keelt piisavalt valdab. Kui tõestamistoimingu taotleja soovib, tõlgib notar muus keeles koostatud notariaalakti või -märke eesti keelde või kinnitab esitatud tõlke õigsuse.
2. peatükk TEHINGU TÕESTAMINE
1. jagu Üldsätted
§ 6. Tehingu ja tahteavalduse tõestamine
1)Tehingu tõestamiseks koostab notar käesolevas peatükis sätestatud korras notariaalakti. Ilma notariaalaktita on tõestamine tühine.
2)Tehingu osaks oleva tahteavalduse tõestamise suhtes kohaldatakse tehingu tõestamise kohta sätestatut.
3)Juriidilise isiku organi otsuste tõestamise suhtes kohaldatakse käesoleva seaduse 3. peatükis sätestatut.
§ 7. Notari või tema lähikondlase osalemine
1)Tehingu tõestamine on tühine, kui osalejaks on:
1)notar ise,
2)tema abikaasa,
2^1)tema registreeritud elukaaslane;
3)isik, kes on notari otsejoones sugulane;
4)punktides 1–3 nimetatute esindajad.
2)Osaleja on isik, kelle tahteavaldust sisaldavat tehingut või teise isiku nimel esitatud tahteavaldust sisaldavat tehingut tõestatakse.
§ 8. Tõestamine notari või tema lähikondlase kasuks
Tehingu tõestamine on tühine selles osas, mis on suunatud käesoleva seaduse § 3 lõike 1 punktides 1–3 nimetatud isikule õigushüve loomisele.
2. jagu Notariaalakti koostamine
§ 9. Notariaalakti sisu
1)Notariaalakti märgib notar enda ja osalejate isikuandmed ning osalejate poolt avaldatu. Nende andmeteta on tehingu tõestamine tühine.
2)Notariaalakti osaks loetakse sellele lisatud dokumenti, kaarti, joonist, maakatastri ruumiandmeid või illustratsiooni, millele aktis viidatakse ning mis sisaldab osaleja tahteavaldust või on sellega seotud.
3)Notariaalakti märgitakse tõestamise kuupäev ja koht. Kaugtõestamise korral märgitakse notariaalakti ka videosilla vahendusel osalevate isikute asukoht.
§ 10. Osaleja isiku tuvastamine
1)Notariaalakti märgib notar osaleja kohta nii täpsed isikuandmed, et kahtlus ja segiajamine on välistatud.
2)Notar märgib, millisel viisil ta osaleja isiku tuvastas. Kui notar tunneb osalejat isiklikult, märgib ta selle asjaolu notariaalakti. Kuni 15-aastase osaleja isiku tuvastab notar isikut tõendava dokumendi puudumisel sündi ja põlvnemist tõendavate riiklike dokumentide ja eestkostja ütluste abil, märkides selle notariaalakti.
3)Kui notar ei saa isikut tuvastada või kahtleb isikusamasuses, aga tehingu tõestamist nõutakse sellele vaatamata, märgib notar selle asjaolu notariaalakti.
4)Käesoleva paragrahvi lõikeid 1–3 kohaldatakse ka tõestamisse kaasatud tõlgi, tunnistaja ja usaldusisiku kohta.
§ 11. Teo- ja otsusevõime tuvastamine
1)Kui notar on veendunud, et osalejal puudub vajalik teo- või otsusevõime, keeldub ta tõestamast.
2)Oma kahtluse osaleja vajaliku teo- ja otsusevõime kohta märgib notar notariaalakti.
3)Kui osaleja on raskesti haige, märgib notar selle asjaolu koos oma tähelepanekuga osaleja teo- ja otsusevõime kohta notariaalakti.
4)Notar märgib notariaalakti alaealise osaleja vanuse.
§ 12. Esindusõiguse tuvastamine
1)Notar märgib notariaalakti esindusõiguse aluse ning selgituse, kuidas ta selle tuvastas.
2)Kui notar ei saa vajaliku esindusõiguse olemasolu tuvastada või kahtleb selles, aga tõestamist nõutakse sellele vaatamata, märgib notar selle asjaolu notariaalakti.
§ 13. Ettelugemine, heakskiitmine ja allkirjastamine
1)Tehingu tõestamiseks tuleb notariaalakt notari juuresolekul osalejatele ette lugeda, nende poolt heaks kiita ning osalejate ja notari poolt omakäeliselt allkirjastada. Ilma heakskiitmise ja allkirjastamiseta on tõestamine tühine.
2)Ettelugemine hõlmab ka notariaalaktile lisatud dokumendi ettelugemist. Käesoleva seaduse §-des 10 ja 12 nimetatud dokumente ei loeta ette. Kui notariaalaktis viidatakse kaardile, joonisele, maakatastri ruumiandmetele või illustratsioonile, tuleb see ettelugemise asemel esitada osalejatele läbivaatamiseks. Pimedale tuleb kaarti, joonist, maakatastri ruumiandmeid või illustratsiooni läbivaatamise asemel piisavalt kirjeldada.
3)Enne heakskiitmist tuleb notariaalakt anda osalejale läbivaatamiseks.
4)Ettelugemise, läbivaatamise ja heakskiitmise toimumise märgib notar notariaalakti lõppu. Kui osalejad on notariaalakti omakäeliselt alla kirjutanud, siis eeldatakse, et see on neile notari juuresolekul ette loetud, käesoleva paragrahvi lõike 2 kohaselt läbi vaadatud või kirjeldatud ning nende poolt heaks kiidetud.
5)Kui koostatakse mitu notariaalakti, mis täielikult või osaliselt üksteist kordavad, piisab nende korduva osa ühekordsest ettelugemisest ja käesoleva paragrahvi lõike 3 kohaselt läbivaatamiseks esitamisest.
6)Notar lisab oma allkirjale enda ametinimetuse ja pitsatijäljendi.
7)Kaugtõestamise puhul tehakse käesolevas seaduses nimetatud toimingud isiku ja tema tahte tuvastamist võimaldava videosilla vahendusel tõestamisviisist tulenevate erisustega ning toiming loetakse tehtuks notari juuresolekul. Notar ja tehingus osalejad allkirjastavad notariaalakti digitaalallkirjaga.
8)Kaugtõestamise korra ning kaugtõestamise teel tehtavate ametitoimingute ja tehingute nimekirja kehtestab valdkonna eest vastutav minister määrusega.
§ 14. Teisele notariaalaktile viitamine
1)Kui notariaalaktis esitatakse osaleja poolt avaldatu viitena teisele notariaalaktile, ei ole vaja viidatavat notariaalakti ette lugeda, kui kõik osalejad avaldavad, et neile on selle sisu teada ja et nad loobuvad ettelugemisest. Selle asjaolu märgib notar notariaalakti. Notar võib tõestada vaid juhul, kui viidatav notariaalakt on osalejatele tõestamise juures esitatud originaalina, algärakirjana või notariaalselt kinnitatud ärakirjana.
2)Käesoleva paragrahvi lõiget 1 kohaldatakse ka teise notariaalakti lisaks oleva kaardi, joonise, maakatastri ruumiandmete ja illustratsiooni läbivaatamisele.
3)Viidatavat notariaalakti ei ole vaja koostatavale notariaalaktile lisada, kui kõik osalejad sellest loobuvad. Loobumise märgib notar notariaalakti.
4)Kui teise notariaalaktiga on notari juures või mujal võimalik mõistliku aja jooksul enne tehingu tõestamist tutvuda, teatab notar sellest osalejatele. Lisaks käesoleva seaduse §-st 18 tulenevatele ülesannetele selgitab notar osalejatele teisele notariaalaktile viitamise tähendust.
5)Kui notariaalaktis viidatakse kaardile, joonisele või maakatastri ruumiandmetele, mis on allkirja ja pitseriga või e-templiga kinnitatud ning mille on välja andnud pädev ametiasutus või notar, kohaldatakse käesoleva paragrahvi lõikeid 1–4.
§ 15. Lisadokumendi ettelugemisest loobumine
1)Kui notariaalaktis viidatakse sellele lisatud dokumendile, ei pea seda ette lugema, kui kõik osalejad ettelugemisest loobuvad. Kohesele sundtäitmisele allumise tahteavalduse peab notar notariaalakti märkima; üksnes aktile lisatud dokumenti märgituna on see tühine.
2)Kui käesoleva paragrahvi lõike 1 kohaselt lisatud dokumenti ette ei loeta, esitab notar selle osalejatele tutvumiseks ja allakirjutamiseks. Kui dokument koosneb rohkem kui ühest leheküljest, tuleb igale leheküljele eraldi alla kirjutada, välja arvatud kaugtõestamise korral. Käesoleva seaduse §-st 18 tulenevad notari kohustused kehtivad muutmatult.
3)Notar peab notariaalakti märkima, et osalejad loobusid ettelugemisest; ilma selleta on tõestamine tühine. Samuti märgib notar notariaalakti asjaolu, et lisatud dokument on neile tutvumiseks esitatud.
§ 16. Enampakkumine
1)Enampakkumise tehingu tõestamisel loetakse osalejaiks üksnes need pakkujad, kes jäävad oma pakkumise juurde.
2)Kui selline osaleja lahkub enne enampakkumise lõppu, ei kohaldata tema suhtes käesoleva seaduse § 13 lõiget 1 juhul, kui notar märgib tema lahkumise notariaalakti.
§ 17. Notariaalakti tõlkimine
1)Kui osaleja tema enda teatel või notari tähelepaneku kohaselt ei valda piisavalt eesti keelt või, kui notariaalakt koostatakse võõrkeeles, piisavalt seda keelt, märgib notar selle asjaolu notariaalakti.
2)Notariaalakt tuleb käesoleva paragrahvi lõikes 1 nimetatud juhul osalejale ettelugemise asemel tõlkida, ilma selleta on tõestamine tühine. Kui kõik osalejad avaldavad, et nad valdavad keelt, millesse notariaalakt tõlgitakse, ja loobuvad ettelugemisest, siis asendab tõlkimine ettelugemist. Kui osaleja nõuab, koostatakse ja antakse talle läbivaatamiseks kirjalik tõlge. Kirjalik tõlge tuleb notariaalaktile lisada. Notar teatab osalejale, et viimasel on õigus kirjalikku tõlget nõuda. Need asjaolud märgib notar notariaalakti.
3)Kui notar ei tõlgi ise, kaasatakse osaleja või notari valitud tõlk. Notaril on õigus keelduda osaleja valitud tõlgi kaasamisest, kui tal tekib kahtlus tõlke õigsuse suhtes. Ebaõige tõlkimisega tekitatud kahju eest vastutavad notar ja tema poolt valitud tõlk solidaarselt, välja arvatud juhul, kui tõlkis vandetõlk. Kui tõlk ei ole vandetõlk, hoiatab notar teda ebaõige tõlkimisega kaasneva tsiviil- ja kriminaalvastutuse eest. Notar märgib need asjaolud notariaalakti. Notariaalaktile kirjutab alla ka tõlk.
4)Tõlgi suhtes kohaldatakse vastavalt käesoleva seaduse § 7 ja § 8, kusjuures tühiseks loetakse nii tõlge kui tõestamine.
3. jagu Selgitused ja kontrollimine
§ 18. Notari selgitamiskohustus
1)Notar selgitab välja osalejate tahte ja õiguslikult korrektseks tehinguks olulised asjaolud. Samuti selgitab notar osalejatele tehingu tähendust, õiguslikke tagajärgi ja tehingu tegemise erinevaid võimalusi. Notar kajastab osalejate tahteavaldused notariaalaktis selgelt ja ühemõtteliselt. Seejuures hoolitseb notar selle eest, et välistataks eksimused ja kahtlused ega kahjustataks kogenematu ja asjatundmatu osaleja huve.
2)Kui notaril tekib kahtlus tehingu seadusele ja osalejate tegelikule tahtele vastavuse suhtes, arutab ta selle osalejatega läbi. Kui notar kahtleb tehingu kehtivuses ja osalejad nõuavad sellele vaatamata tõestamist, märgib notar oma selgituse ja selle kohta esitatud osalejate põhjendused notariaalakti.
3)Notar korraldab tehingu notariaalse tõestamise selliselt, et käesoleva paragrahvi lõigetest 1 ja 2 tulenevate kohustuste täitmine oleks tagatud.
4)Kui tuleb kohaldada välismaa õigust või tekib selle kohta kahtlus, teatab notar sellest osalejatele ning märgib selle asjaolu notariaalakti.
5)Notar ei pea selgitama välismaa õiguse sisu ega tehingu maksuõiguslikke tagajärgi, kui õigusaktidest ei tulene teisiti.
§ 19. Load ja nõusolekud
Notar juhib osalejate tähelepanu tehinguks vajalikule kohtu- või ametiasutuse loale või nõusolekule ning märgib selle notariaalakti.
§ 20. Seadusjärgne ostueesõigus
Niisuguse tehingu tõestamisel, mille puhul on võimalik teostada seadusjärgset ostueesõigust, selgitab notar seda asjaolu osalejatele ning märgib selle notariaalakti.
§ 21. Registriseisu kontrollimine
1)Kui tehing puudutab kinnistusraamatusse, laevakinnistusraamatusse, kommertspandiregistrisse või muusse avaliku usaldatavusega registrisse kantud või kandmisele kuuluvat asjaõigust, kontrollib notar eelnevalt tehinguks vajaliku käsutusõiguse olemasolu vastavast registrist ning vajaduse korral abieluvararegistrist.
2)Vastasel juhul tõestab notar tehingu üksnes siis, kui osalejad seda üksmeelselt nõuavad, hoolimata notari selgitustest kontrollimata asjaoludele põhineva tõestamise ohtlikkuse kohta.
3)Notar märgib käsutusõiguse kontrollimise tulemused või kontrollimisest loobumise koos enda antud selgitustega notariaalakti.
§ 22. Perekonnaseisu tuvastamine
1)Kui tehingu ese võib olla abikaasade, registreeritud elukaaslaste, endiste abikaasade või endiste registreeritud elukaaslaste ühisvara, märgib notar notariaalakti osaleja perekonnaseisu ja kuidas ta selle tuvastas ning miks tehingu ese võib kuuluda ühisvara hulka.
2)Asjaõiguslepingu tõestamisel märgib notar notariaalakti tehingu eseme omandaja perekonnaseisu ja selle tuvastamise alused. Kui tehingu ese hakkab kuuluma abikaasade või registreeritud elukaaslaste ühisvara hulka, märgib notar notariaalakti lisaks asjaolud, mille alusel ta selle tuvastas. Tehingu eseme omandajateks märgib notar sellisel juhul mõlemad abikaasad või registreeritud elukaaslased.
3)Käesoleva paragrahvi lõikes 2 sätestatut kohaldatakse ainult juhul, kui abikaasade või registreeritud elukaaslaste varalistele suhetele kohaldatakse Eesti õigust.
§ 22^1. Kooselulepingu sõlmimine ja kooselulepingu sõlmimiseks esitatavad dokumendid
1)Kooselulepingu sõlmimisel esitab isik järgmised dokumendid:
1)mõlema kooselulepingut sõlmida sooviva isiku sündi tõendav dokument;
2)teise või järgmise kooselulepingu sõlmimise korral dokument selle kohta, et eelmine kooseluleping on lõppenud või kehtetuks tunnistatud, või kui kooselulepingu sõlmimisele on eelnenud abielu, dokument selle kohta, et abielu on lõppenud või kehtetuks tunnistatud;
3)kooselulepingu sõlmimise muu takistuse puudumist kinnitav dokument.
2)Kooselulepingut sõlmida sooviva isiku sündi tõendava dokumendi esitamist ei nõuta, kui kooselulepingut sõlmida sooviv isik tõendab, et tõendit pole võimalik saada või selle saamine on ülemäära raske.
3)Kui Eestis soovib kooselulepingu sõlmida välismaalane, peab ta lisaks käesoleva paragrahvi lõikes 1 ettenähtud dokumentide esitamisele tõendama, et tal on Eestis viibimiseks välismaalaste seaduses nimetatud seaduslik alus.
4)Seaduslikul alusel Eestis viibimist ei pea tõendama Euroopa Liidu liikmesriigi kodanik ega isik, keda peetakse Euroopa Liidu kodaniku perekonnaliikmeks vastavalt Euroopa Liidu kodaniku seadusele.
4. jagu Puuetega osalejad
§ 23. Kurt, tumm ja pime osaleja
1)Kui osaleja tema enda teatel või notari tähelepaneku kohaselt piisavalt ei kuule, ei kõnele või ei näe, kaasab notar tõestamisse tunnistaja, välja arvatud juhul, kui kõik osalejad sellest loobuvad. Need asjaolud märgib notar notariaalakti.
2)Notariaalaktile kirjutab alla ka tunnistaja.
§ 24. Erisused kurdi osaleja suhtes
1)Notariaalakti, milles käesoleva seaduse § 23 lõike 1 kohaselt on märgitud, et osaleja ei kuule piisavalt, peab notar esitama sellele osalejale ettelugemise asemel läbivaatamiseks; ilma selleta on tõestamine tühine. Läbivaatamiseks esitamise märgib notar notariaalakti.
2)Kui käesoleva paragrahvi lõikes 1 nimetatud osaleja on notariaalaktile omakäeliselt alla kirjutanud, siis eeldatakse, et see on talle läbivaatamiseks esitatud ning tema poolt heaks kiidetud.
§ 25. Erisused kurttumma osaleja suhtes, kellega ei ole võimalik kirjalikult suhelda
1)Kui osaleja tema enda teatel või notari tähelepaneku kohaselt piisavalt ei kuule ega kõnele ega suuda ka kirjalikul teel suhelda, kaasab notar tõestamisse osaleja usaldusisiku, kes on võimeline osalejast aru saama. Ilma selleta on tõestamine tühine.
2)Usaldusisiku kaasamise märgib notar notariaalakti. Notariaalaktile kirjutab alla ka usaldusisik.
3)Tõestamine on tühine osas, mis on seotud usaldusisikule õigushüve loomisega.
4)Käesoleva seaduse §-s 23 sätestatud nõue tunnistaja kaasamise kohta jääb kehtima.
§ 26. Kirjutamisvõimetu osaleja
1)Kui osaleja enda teatel või notari tähelepaneku kohaselt ei saa alla kirjutada, kaasab notar ettelugemise ja nõusoleku andmise juurde tunnistaja. Selle asjaolu märgib notar notariaalakti.
2)Notariaalaktile kirjutab osaleja asemel alla tunnistaja.
§ 27. Tunnistajana kaasamise keeld
Tunnistajana ei tohi kaasata isikut, kes:
1)osaleb ise tehingus või esindab osalejat;
2)saab tõestatavast tehingust kasu;
3)on notariga abielus;
3^1)on notariga registreeritud kooselus;
4)on notari või tema abikaasa või registreeritud elukaaslase otsejoones sugulane, vend või õde, poolvend või poolõde;
5)on notaribüroo töötaja;
6)on piiratud teovõimega;
7)ei ole võimeline piisavalt kuulma, kõnelema või nägema;
8)ei ole võimeline kirjutama;
9)ei oska piisavalt keelt, milles notariaalakt koostatakse.
5. jagu Viimse tahte avaldus
§ 28. Soodustatud isikud
Käesoleva seaduse § 8, § 17 lõiget 4, § 25 lõiget 3 ning § 27 punkti 2 kohaldatakse vastavalt isiku suhtes, kes saab viimse tahte avaldusest (testamendist, pärimislepingust)õigushüve või kes on testamenditäitja.
§ 29. Teovõime tuvastamine
Notar märgib notariaalakti oma tähelepanekud pärandaja teo- ja otsusevõime kohta.
§ 30. Tunnistaja
1)Osaleja nõudel kaasab notar viimse tahte avalduse tõestamise juurde kuni kaks tunnistajat. Kaasamise märgib notar notariaalakti.
2)Notariaalaktile kirjutab alla ka tunnistaja.
§ 31. Testamendi hoiuleandmine
1)Testamendi hoiulevõtmiseks tõestab notar vastavalt käesolevale peatükile isiku avalduse, et notarile üleantud ümbrik sisaldab tema testamenti. Notar märgib ümbriku üleandmise toimumise notariaalakti. Üleantud ümbrik loetakse notariaalakti lisaks.
2)Kui ümbrik ei ole üleandmisel suletud, pitseerib notar ümbriku testaatori juuresolekul kinni ning märgib selle notariaalakti.
3)Ümbrikule teeb notar pealdise selle kohta, et ümbrik sisaldab testaatori avalduse kohaselt tema testamenti. Pealdis peab sisaldama testaatori isikuandmeid ning testamendi hoiuleandmise kuupäeva. Pealdisele kirjutavad alla notar ja testaator.
§ 32. Tumma testaatori testament
Pärandaja, kes ei ole tema enda avalduse või notari tähelepaneku kohaselt võimeline piisavalt kõnelema, peab avalduse, et notarile tõestamiseks esitatud dokument või hoiuleandmiseks esitatud ümbrik sisaldab tema viimset tahet, märkima tõestamise käigus omakäeliselt notariaalakti, kirjutama notariaalaktile lisatavale eraldi lehele või hoiuleandmiseks esitatud ümbrikule. Omakäelise avalduse kirjutamine märgitakse notariaalakti.
§ 33. Keelt mitteoskav pärandaja
Kui pärandaja, kes avaldab notarile oma viimse tahte suuliselt, ei oska piisavalt keelt, milles notariaalakti koostatakse, ning see asjaolu on notariaalaktis märgitud, koostatakse ja lisatakse notariaalaktile akti kirjalik tõlge. Pärandaja võib kirjalikust tõlkest loobuda, loobumine tuleb notariaalakti märkida, ilma selleta on tõestamine tühine.
3. peatükk MUUD TÕESTAMISTOIMINGUD
1. jagu Muud tõestamistoimingud tõestamise vormis
§ 34. Notariaalakti koostamine
1)Kui käesoleva seaduse §-s 38 ei sätestata teisiti, peab tõestamistoiming, mille esemeks ei ole tehing ega tahteavaldus, vaid muu sündmus või asjaolu, olema notariaalse tõestamise vormis. Tõestamiseks koostab notar notariaalakti vastavalt käesoleva seaduse §-s 35 sätestatule. Ilma notariaalaktita on tõestamine tühine.
2)Juriidilise isiku organi otsuse tõestamiseks koostab notar notariaalakti käesoleva seaduse §-de 35 ja 36 alusel; ilma notariaalaktita on tõestamine tühine. Käesoleva seaduse 2. peatükis sätestatut ei kohaldata.
§ 35. Notariaalakti sisu
1)Notariaalakt peab sisaldama notari nime ja allkirja ning tema tähelepanekute aruannet, ilma selleta on tõestamine tühine.
2)Dokumendid, kaardid, joonised, maakatastri ruumiandmed ja illustratsioonid, millele notariaalaktis viidatakse ning mis sellele lisatakse, on notariaalakti osa.
3)Notariaalakti märgib notar tähelepanekute tegemise aja ja koha ning notariaalakti koostamise aja ja koha.
4)Käesoleva seaduse § 13 lõiget 6 kohaldatakse vastavalt.
§ 36. Juriidilise isiku organi otsuse protokolli tõestamine
1)Juriidilise isiku organi otsuse kohta koostatava protokolli tõestamiseks kontrollib notar organi koosoleku otsustusvõimet, koosoleku juhataja ja protokollija isikusamasust ja teovõimet. Kui otsus võetakse vastu koosolekut kokku kutsumata, kontrollib notar hääletamise korraldaja (juhatuse liikmete, nõukogu esimehe)isikusamasust ning teovõimet käesoleva seaduse §-de 10 ja 11 kohaselt.
2)Notar kajastab kontrollimise tulemused, koosoleku päevakorra, vastuvõetud otsuse sisu, hääletamistulemused ning otsuse suhtes eriarvamusele jäämise käesoleva seaduse § 35 lõikes 1 nimetatud tähelepanekute aruandes.
3)Osalejate nimekirja õigsuse eest vastutab koosoleku juhataja ning hääletusprotokolli õigsuse eest hääletamise korraldaja. Kumbki kirjutab vastava dokumendi õigsuse kinnituseks sellele notari juuresolekul alla. Osalejate nimekiri või hääletusprotokoll lisatakse notariaalaktile.
4)Kahtlused koosoleku otsusevõime, otsuste seaduslikkuse, osalejate nimekirja või hääletusprotokolli asjaomase organi koosseisule vastavuse kohta ning esindajate volituste osas märgib notar protokolli kohta koostatavasse notariaalakti.
§ 37. Vannutamine
1)Vannutamisele ja vande all antava kirjaliku tunnistuse tõestamisele kohaldatakse vastavalt tehingu tõestamise sätteid.
2)Vannutamisel ja vande all antava kirjaliku tunnistuse tõestamisel hoiatab notar osalejat karistusseadustikus tahtlikult valeandmete esitamise eest ettenähtud süütegude eest ning lisab asjakohase hoiatuse notariaalakti.
§ 37^1. Volikirja kehtetuks kuulutamine
1)Volitaja tahteavaldus volikirja kehtetuks kuulutamiseks tõestatakse tehingu tõestamise sätete kohaselt.
2)Kui notar tõestab volitaja tahteavalduse volikirja kehtetuks kuulutamiseks, avaldab ta volikirja kehtetuks kuulutamise teate väljaandes Ametlikud Teadaanded.
3)Volikiri muutub kehtetuks kümne päeva möödumisel teate avaldamisest.
§ 37^2. Omandiõiguse tunnistuse tõestamine
1)Abikaasade või registreeritud elukaaslaste ühise notariaalselt tõestatud avalduse alusel tõestab notar tunnistuse (edaspidi omandiõiguse tunnistus)selle kohta, et ese kuulub abikaasade või registreeritud elukaaslaste ühisvara hulka.
2)Käesoleva paragrahvi lõikes 1 sätestatut kohaldatakse ka juhul, kui abielu või registreeritud kooselu on lõppenud, kuid abikaasade või registreeritud elukaaslaste ühisvara ei ole jagatud.
3)Kui abielu või registreeritud kooselu on lõppenud ühe abikaasa või registreeritud elukaaslase surma tõttu ning pärandaja ja tema abikaasa või registreeritud elukaaslase varasuhe oli varaühisus, tõestab notar surnud abikaasa või registreeritud elukaaslase pärija notariaalselt tõestatud avalduse alusel omandiõiguse tunnistuse selle kohta, et ese kuulus surnud abikaasa või registreeritud elukaaslase lahusvara hulka.
2. jagu Tõestamistoimingud kinnitamise vormis
§ 38. Notariaalmärge
1)Asjaolu notariaalseks kinnitamiseks teeb notar notariaalmärke, mis peab sisaldama notari tunnistust tema poolt kindlakstehtu kohta, notari allkirja ning värvipitsati jäljendit; ilma selleta on kinnitamine tühine. Märkes näidatakse selle tegemise kuupäev ja koht.
1^1)Notariaalmärge võib olla ka digitaalne. Sel juhul asendab notari allkirja ja värvipitsati jäljendit tema digitaalallkiri. Digitaalse märke saab teha vaid digitaalse dokumendi juurde.
2)Kinnitatakse:
1)allkirja ja allkirjanäidise õigsust;
2)dokumendi esitamise aja kindlakstegemist;
3)avaliku registri andmeid ja väljatrüki õigsust;
4)ärakirja õigsust;
5)isiku elusolekut ja teatud kohas viibimist;
6)avalduse ja teate edastamist;
7)dokumendi tõlke õigsust ning
8)muid lihtsaid asjaolusid.
3)Käesoleva paragrahvi lõikes 2 nimetamata tõendeid ja tunnistusi väljastab notar vastavalt oma äranägemisele tõestamise või kinnitamise vormis.
§ 39. Allkirja õigsus
1)Notar kinnitab allkirja üksnes juhul, kui allkiri on antud või omaks võetud tema juuresolekul. Allkirja omaksvõtmist kinnitab selle andja vastaval dokumendil notari juuresolekul antud omakäelise allkirjastatud märkusega.
1^1)Digitaalallkirja puhul, mis ei ole antud notari juuresolekul, kinnitab notar üksnes digitaalallkirja kehtivust.
2)Dokumenti, millel olevat allkirja kinnitatakse, kontrollib notar vaid selleks, et välja selgitada võimalik alus ametitoimingust keeldumiseks.
3)Notariaalmärkes märgib notar allkirja andnud või omaks võtnud isiku tuvastamiseks vajalikud andmed ning kas allkirja andmine või omaksvõtmine toimus tema juuresolekul.
4)Käesoleva seaduse § 10 lõikeid 1 ja 2 kohaldatakse vastavalt.
5)Allkirja ilma selle juurde kuuluva tekstita (blankoallkiri)kinnitab notar üksnes juhul, kui ta on kindlaks teinud, et allkirja kinnitamine on vajalik enne dokumendi sisu kindlaksmääramist. Notariaalmärkes viitab notar teksti puudumisele ning nimetab asjaolud, millega põhjendati blankoallkirja kinnitamise vajalikkust.
§ 39^1. Tõlkija allkirja õigsuse kinnitamine
§ 40. Allkirjanäidise õigsus
1)Tartu Maakohtu registriosakonnale esitatava allkirjanäidise kinnitamisel tuleb allkiri anda notari juuresolekul, vastasel korral on kinnitamine tühine. Sellele asjaolule viitab notar notariaalmärkes. Notariaalmärkes viidatakse, et allkirjanäidis on esitamiseks Tartu Maakohtu registriosakonnale registrikande tegemiseks. Notariaalmärge peab sisaldama allkirja andnud isiku andmeid. Käesoleva seaduse § 10 lõikeid 1 ja 2 kohaldatakse vastavalt.
2)Juriidilise isiku seadusjärgse esindaja allkirjanäidise puhul märgitakse esindaja avalduse alusel täiendavalt juriidilise isiku nimi ja esindaja amet (juhatuse liige, täisosanik jne).
§ 41. Dokumendi ärakirja õigsus
1)Dokumendi ärakirja kinnitamisel tuvastab notar, kas dokument on originaal, algärakiri, kinnitatud või kinnitamata ärakiri, ning viitab sellele asjaolule notariaalmärkes.
1^1)Digitaalse dokumendi ärakirja puhul tuvastab notar dokumendi usaldusväärsust iseloomustavad olulised asjaolud (kas dokument on kehtivalt digitaalallkirjastatud, alla laetud arvutivõrgust, paljundatud muult andmekandjalt vms)ja viitab nendele notariaalmärkes.
2)Kui dokumendis on lünk, läbikriipsutus, vahelekirjutus, muudatus või loetamatu sõna või kui dokument sisaldab kustutatud või loetamatut teksti, kui mitmeleheline dokument on lahti köidetud või kui muud asjaolud viitavad dokumendis esialgse sisu muutmisele, viitab notar notariaalmärkes neile asjaoludele, kui see ei ilmne ärakirjast endast.
3)Kui ärakiri sisaldab üksnes dokumendi väljavõtet, nimetab notar notariaalmärkes väljavõtte eseme ning märgib, et dokumendis ei ole seda täiendavaid või muutvaid andmeid.
§ 42. Väljatrüki õigsus
1)Digitaalse teabe väljatrüki kinnitamisel viitab notar notariaalmärkes, kas väljatrükitud teave oli allkirjastatud kehtiva digitaalallkirjaga ja ajatembeldatud või asus arvutivõrgu kaudu kasutatavas andmekogus või arvutivõrgu kaudu kasutataval võrguaadressil või oli tegemist muu elektroonilise teabekandjaga.
2)Arvutivõrgu kaudu kasutatava andmekogu väljatrüki kinnitamisel peab ilmnema, millise registri andmetega on tegemist, kas väljatrükk sisaldab ainult kehtivaid või ka kehtetuid andmeid ning millise ajalise seisuga andmed väljatrükil kajastuvad.
3)Käesoleva seaduse § 41 lõiget 3 kohaldatakse vastavalt.
§ 43. Dokumendi esitamise aja kindlakstegemine
Isiku poolt dokumendi esitamise aja kindlakstegemisele kohaldatakse vastavalt käesoleva seaduse § 41 lõiget 2.
4. peatükk DOKUMENTIDE KÄSITLEMINE
§ 44. Nööri ja reljeefpitseriga köitmine
1)Kui dokument koosneb mitmest lehest, tuleb need nööri ja reljeefpitseri abil kokku köita. Dokumendina käsitatakse notariaalakti või -märget kandvat originaaldokumenti ja notariaalselt kinnitatud ärakirja.
2)Käesoleva paragrahvi lõige 1 kehtib ka dokumendi, kaardi, joonise, maakatastri ruumiandmete väljavõtte ja illustratsiooni kohta, mis käesoleva seaduse § 9 lõike 2, § 15, § 35 lõike 2 ning § 36 lõike 3 kohaselt notariaalaktile lisatakse.
§ 45. Muudatused dokumentides
1)Täiendused ja muudatused, välja arvatud sisulise tähenduseta ebaolulised parandused, märgib notar notariaalakti või -märke lõppu enne allkirja või notariaalakti või -märke servale ning allkirjastab eraldi.
2)Kui notariaalaktile on lisatud dokument käesoleva seaduse § 9 lõike 2, § 15, § 35 lõike 2 või § 36 lõike 3 kohaselt, ei pea muudatusi ja täiendusi juurdelisatud dokumendil alla kirjutama, kui notariaalaktist ilmneb nende heakskiitmine.
3)Ilmse vea võib notar parandada ka pärast notariaalakti või -märke koostamise lõpetamist tema poolt allkirjastatud ja kuupäevastatud õiendusega. Õienduse kirjutab notar notariaalakti või -märke lõppu pärast allkirju või dokumendi külge köidetud eraldi lehele.
3^1)Kaugtõestamise korral koostab notar käesoleva paragrahvi lõikes 3 nimetatud juhul õienduse eraldi failina või viitab muudatustele parandatud ärakirja notariaalmärkes.
4)Kui pärast notariaalakti või -märke valmimist ilmneb vajadus muudatuste või täienduste järele, koostab notar selle kohta eraldi notariaalakti.
§ 46. Notariaaldokumendi originaal
1)Notariaalakt, välja arvatud volikiri, koostatakse ühes originaaleksemplaris, mis jääb notari kätte hoiule. Notariaalakti originaali või paberkandjal ärakirja digitaalsest originaalist väljastab notar avalduse alusel isikule, kui dokumenti on vaja välisriigis kasutamiseks. Paberkandjal originaaleksemplari väljastamiseks on vajalik teiste ärakirja nõudma õigustatud isikute notariaalselt kinnitatud nõusolek.
2)Volikiri koostatakse kahes originaaleksemplaris, millest üks jääb notari kätte hoiule ning teine väljastatakse volitajale.
2^1)Kaugtõestamise korral koostatakse volikiri ühes digitaalses originaaleksemplaris, mis on kasutusel õigussuhetes.
3)Originaali väljastamisel varustab notar notariaalakti originaali pitseriga; originaali asemele jätab notar ärakirja ning märgib sellele, kellele ja miks originaal väljastati. Ärakiri asendab edaspidi originaali.
3^1)Kaugtõestamise korral on õigussuhetes kasutusel digitaalne originaaldokument. Üksnes juhul, kui dokumendis on tehtud muudatusi vastavalt käesoleva seaduse §-le 45, väljastatakse digitaalne ärakiri.
3^2)Kaugtõestamise korral teeb notar digitaalsest originaaldokumendist paberil kinnitatud ärakirja, mis jääb notari kätte hoiule.
4)Notariaalmärkega dokument väljastatakse, kui ei nõuta selle notari juures säilitamist.
§ 47. Originaaldokumendi asendamine
1)Kui notariaalakti originaal on kadunud või täielikult või osaliselt hävinud ning selle asendamine on vajalik, võib selle olemasolevale algärakirjale, notariaalselt kinnitatud ärakirjale või sellest valmistatud notariaalselt kinnitatud ärakirjale teha märke, et see asendab originaaldokumenti. Märge peab sisaldama väljaandmise aega ja kohta ning sellele tuleb alla kirjutada.
2)Originaaldokumendi asendab isik või asutus, kes on pädev ärakirja väljastama.
3)Kui võlgnik peab dokumendi kohaselt alluma kohesele sundtäitmisele, tuleb enne originaali asendamist ära kuulata võlgniku arvamus. Originaali asendamisest peab teatama isikutele, kellel on õigus nõuda ärakirja, kui neid isikuid on võimalik ilma oluliste raskusteta välja selgitada.
§ 48. Ärakirja õiguslik tähendus
Notariaalaktide, välja arvatud volikirjade puhul asendab notariaalakti ärakirja valdamine õigustoimingutes notariaalakti originaali valdamist. Kaugtõestamise vahendusel tõestatud volikirja puhul asendab volikirja paberkandjal ärakiri õigustoimingutes originaali.
§ 49. Ärakirja väljastamise pädevus
1)Ärakirja väljastab isik või asutus, kes säilitab notariaalakti originaali.
2)Kui Euroopa Parlamendi ja nõukogu määruse (EL)nr 650/2012, mis käsitleb kohtualluvust, kohaldatavat õigust ning otsuste tunnustamist ja täitmist, ametlike dokumentide vastuvõtmist ja täitmist pärimisasjades ning Euroopa pärimistunnistuse loomist (ELT L 201, 27.07.2012, lk 107–134), alusel on tõestatud Euroopa pärimistunnistus, mille originaal on üle antud riigi arhiivile notariaadiseaduse § 16 lõikes 2 sätestatu kohaselt, väljastab tunnistuse kinnitatud ärakirja teine notar.
§ 50. Algärakirja vorm
§ 51. Dokumendi tõlge
§ 52. Õigus ärakirjale ja tutvumisele
1)Kinnitatud ja kinnitamata ärakirja võivad nõuda ja originaaliga tutvuda:
1)tehingu või tahteavalduse tõestamisel tehtud notariaalakti puhul igaüks, kelle tahteavaldus või kelle nimel esitatud tahteavaldus notariaalaktis sisaldub;
2)teiste notariaalaktide puhul igaüks, kes taotles akti koostamist;
3)punktis 1 ja 2 nimetatud isikute õigusjärglased.
1^1)Kui notariaalakt on koostatud käesoleva seaduse § 6 või 34 kohaselt, väljastatakse tõestamistoimingu osana tehingus osalejatele notariaalakti kinnitatud ärakiri.
2)Ärakirja nõudma õigustatud isikud võivad kokku leppida selle õiguse piiramises, sealhulgas nii, et notar väljastab ärakirja alles notari poolt kontrollitava tingimuse täitumisel.
3)Notariaadiseaduse § 3 lõikes 4 sätestatud nõusoleku olemasolu korral võivad originaaliga tutvuda ning sellest ärakirju saada vastavalt nimetatud nõusolekule ka teised isikud.
4)Pärimistunnistuse ärakirja saamise õigus on ka pärandaja võlausaldajatel, pärandaja võlgnikel ja teistel õigustatud huvi omavatel isikutel.
§ 53. Edastamine kohtu registriosakonnale või kinnistusosakonnale
1)Kui notar tõestab tehingu või kinnitab avalduse, mis kuulub esitamisele Tartu Maakohtu registriosakonnale või kinnistusosakonnale, edastab ta selle ning kõik seaduse kohaselt selle juurde kuuluvad muud dokumendid registriosakonda või kinnistusosakonda.
3)Kui notar tõestab tehingu, mille alusel tehakse kanne Tartu Maakohtu kinnistus- või registriosakonna poolt peetavasse registrisse, märgib notar tehingu Tartu Maakohtu kinnistus- või registriosakonnas registreerimiseks esitatavasse avaldusse andmed tasumisele kuuluva riigilõivu ja riigilõivu arvutamise aluseks oleva tehinguväärtuse kohta.
§ 54. Hiljem tuvastatud asjaolud
1)Käesoleva seaduse § 10 lõikes 3, § 12 lõikes 2 ning § 21 lõikes 2 nimetatud juhtudel võib notar väljastada notariaalakti ärakirju alles siis, kui ta on vajaliku isikusamasuse või esindus- või käsutusõiguse tuvastanud.
2)Isikusamasuse või esindus- või käsutusõiguse tuvastamiseks esitatud dokumente säilitab notar koos notariaalakti originaaliga, kuid ei köida neid nööri ja reljeefpitseriga selle külge.
3)Tuvastanud vajaliku isikusamasuse või esindus- või käsutusõiguse, teeb notar notariaalaktile käesoleva seaduse § 45 lõikes 3 sätestatud korras asjakohase õienduse. Ärakirja võib väljastada pärast õienduse tegemist.
3^1)Kui notar on teinud käesoleva paragrahvi lõikes 3 nimetatud õienduse, loetakse tõestamine toimunuks tagasiulatuvalt alates notariaalakti allkirjastamisest käesoleva seaduse § 13 kohaselt. Kuni õienduse tegemiseni on tõestamine kehtetu.
4)Kui notar peab seaduse alusel või osalejate soovil notariaalakti edastama pädevasse kohtu- või ametiasutusse, tekib edastamiskohustus pärast käesoleva paragrahvi lõikes 3 nimetatud õienduse tegemist.
5. peatükk RAKENDAMINE
§ 55. Enne käesoleva seaduse jõustumist alustatud tõestamistoimingud
Enne käesoleva seaduse jõustumist tehtud või alustatud tõestamistoimingu suhtes kohaldatakse enne käesoleva seaduse jõustumist kehtinud õigusakte.
§ 56. Välismaal väljaantud dokumendid
1)Kui tõestamistoimingu tegemise aluseks tuleb võtta välismaal väljaantud avalik dokument, peab see olema legaliseeritud või kinnitatud legaliseerimist asendava tunnistusega (apostilliga), kui välisleping ei sätesta teisiti. Apostilliga kinnitamine või legaliseerimine ei ole vajalik, kui toimingu olemuse tõttu ei oma dokumendi sisu mingit tähendust. Avaliku dokumendi ja apostilli mõiste on määratletud välisriigi avaliku dokumendi legaliseerimise nõude tühistamise konventsioonis.
2)Kohtu- ja ametiasutus, samuti kohtutäitur võib nõuda talle esitatud välismaise avaliku dokumendi legaliseerimist või apostilliga kinnitamist, kui välisleping ei sätesta teisiti.
3)Kui dokumendil oleva allkirja või dokumendi ärakirja on tõestanud või kinnitanud välismaine ametiisik, kelle ametipädevust on tõendatud legaliseerimise või apostilliga, ei ole dokumendi või ärakirja Eestis kasutamise korral vajalik notariaalne kinnitamine.
4)Tõestamisest välismaise ametiisiku poolt ning dokumendi legaliseerimisest või apostilliga kinnitamisest ei piisa, kui Eesti seadus nõuab notariaalset tõestamist ning välisleping ei näe ette teisiti.
§ 57. Välismaise ametiisiku tõestatud volikiri
1)Valdkonna eest vastutava ministri määrusega kehtestatakse välismaiste ametiisikute loetelu, kelle puhul eeldatakse volitaja isikusamasuse ja tehingu tegemise võime usaldusväärset tuvastamist. Niisuguse ametiisiku kinnitatud või tõestatud volikiri on võrdne Eesti notari tõestatud volikirjaga, kui on täidetud käesoleva seaduse §-st 56 tulenev legaliseerimise või apostilliga kinnitamise nõue.
2)Kohus võib tunnustada ka teiste välismaiste ametiisikute pädevust volikirja tõestamisel, kui ametiisiku ametialane ettevalmistus ja seisund vastab Eesti notari omale ning volikirja tõestamise põhimõtted vastavad käesolevas seaduses tehingute tõestamise kohta sätestatule.
§ 58. Tõestamisega seotud andmete kontrollimine arvutivõrgu kaudu
Põhiseaduslikkuse järelevalve kohtumenetluse seadus
§ 1. Seaduse reguleerimisala
Käesolev seadus sätestab Riigikohtu kui põhiseaduslikkuse järelevalve kohtu pädevuse, kohtusse pöördumise ja kohtumenetluse korra.
§ 2. Riigikohtu pädevus
Käesoleva seaduse alusel Riigikohus:
1)lahendab taotlusi kontrollida õigustloova akti või selle andmata jätmise vastavust põhiseadusele;
2)lahendab taotlusi kontrollida välislepingu vastavust põhiseadusele;
2^1)lahendab taotlusi anda seisukoht, kuidas tõlgendada põhiseadust koostoimes Euroopa Liidu õigusega;
3)lahendab taotlusi ja kaebusi Riigikogu otsuste peale;
4)lahendab kaebusi Riigikogu juhatuse otsuste peale;
5)lahendab kaebusi Vabariigi Presidendi otsuste peale;
6)lahendab taotlusi tunnistada Riigikogu liige, Vabariigi President, õiguskantsler või riigikontrolör kestvalt võimetuks oma ülesandeid täitma;
7)lahendab taotlusi lõpetada Riigikogu liikme volitused;
8)otsustab nõusoleku andmise Riigikogu esimehele Vabariigi Presidendi ülesannetes kuulutada välja Riigikogu erakorralised valimised või keelduda seaduse väljakuulutamisest;
9)lahendab taotlusi lõpetada erakonna tegevus;
10)lahendab kaebusi ja proteste valimiste korraldaja toimingute või valimiskomisjoni otsuste või toimingute peale.
§ 3. Asja läbivaatamine Riigikohtus
1)Käesoleva seadusega Riigikohtu pädevusse antud asju lahendab põhiseaduslikkuse järelevalve kolleegium (edaspidi kolleegium)või üldkogu.
2)Kolleegium vaatab asja läbi viieliikmelises koosseisus. Kaebuse või protesti valimiste korraldaja toimingu või valimiskomisjoni otsuse või toimingu peale vaatab kolleegium läbi vähemalt kolmeliikmelises koosseisus. Kui valimiste korraldaja toimingu või valimiskomisjoni otsuse või toimingu peale esitatud kaebuse või protesti läbivaatamisel kontrollib Riigikohus lisaks asjassepuutuva õigustloova akti või selle andmata jätmise vastavust põhiseadusele, vaadatakse asi läbi viieliikmelises koosseisus.
2^1)Taotluse anda seisukoht, kuidas tõlgendada põhiseadust koostoimes Euroopa Liidu õigusega, vaatab kolleegium läbi 5–9-liikmelises koosseisus.
3)Üldkogu lahendab põhiseaduslikkuse järelevalve kolleegiumi üleantud asja, kui kolleegium peab vajalikuks asja lahendamist üldkogus. Üldkogu lahendab Riigikohtu haldus-, tsiviil- või kriminaalkolleegiumi või erikogu üleantud asja, kui kolleegiumil või erikogul tekib põhjendatud kahtlus kohtuasja lahendamisel asjassepuutuva õigustloova akti, selle andmata jätmise või välislepingu põhiseadusele vastavuses.
4)Ainult üldkogu lahendab taotluse tunnistada Riigikogu liige, Vabariigi President, õiguskantsler või riigikontrolör kestvalt võimetuks täitma oma ülesandeid, lõpetada Riigikogu liikme volitused või lõpetada erakonna tegevus.
5)Üldkogu vaatab asja läbi vähemalt üheteistkümneliikmelises koosseisus.
§ 3^1. Taotluse esitamine Euroopa Inimõiguste Kohtule
1)Riigikohus võib inimõiguste ja põhivabaduste kaitse konventsiooni protokolli nr 16 kohaselt taotleda oma menetluses olevas kohtuasjas, mille osalisel on inimõiguste ja põhivabaduste kaitse konventsiooni artikli 34 alusel õigus pöörduda kõnealuse kohtuasja lõppemisel oma õiguste väidetava rikkumise peale individuaalkaebusega Euroopa Inimõiguste Kohtusse, Euroopa Inimõiguste Kohtult nõuandvat arvamust inimõiguste ja põhivabaduste kaitse konventsioonis või selle protokollides määratletud õiguste ja vabaduste tõlgendamise või kohaldamisega seotud põhimõttelistes küsimustes.
2)Taotlust tuleb põhjendada ning selles kirjeldada menetluses oleva kohtuasja asjakohaseid õiguslikke ja faktilisi asjaolusid.
3)Riigikohus võib oma menetluse taotluse menetlemise ajaks peatada. Menetluse peatamine ei takista Euroopa Inimõiguste Kohtule taotlusest loobumise avalduse esitamist. Riigikohus uuendab menetluse pärast taotluse kohta nõuandva arvamuse saamist, taotluse rahuldamata jätmisest teadasaamist või taotlusest loobumist.
4)Euroopa Inimõiguste Kohtu nõuandev arvamus ei ole Riigikohtu jaoks siduv.
2. peatükk ÕIGUSTLOOVATE AKTIDE PÕHISEADUSLIKKUSE JÄRELEVALVE
§ 4. Menetluse algatamine
1)Riigikohus kontrollib õigustloova akti, selle andmata jätmise või välislepingu põhiseadusele vastavust põhistatud taotluse, kohtuotsuse või -määruse alusel.
2)Taotluse võivad Riigikohtule esitada Vabariigi President, õiguskantsler, kohaliku omavalitsuse volikogu ja Riigikogu.
3)Kohus algatab menetluse kohtuotsuse või -määruse edastamisega Riigikohtule.
§ 5. Vabariigi Presidendi taotlus
Vabariigi President võib esitada Riigikohtule taotluse tunnistada Riigikogus vastuvõetud, kuid tema poolt väljakuulutamata seadus põhiseadusega vastuolus olevaks, kui Riigikogu on selle pärast uueks arutamiseks ja otsustamiseks saatmist muutmata kujul uuesti vastu võtnud.
§ 6. Õiguskantsleri taotlus
1)Õiguskantsler võib esitada Riigikohtule taotluse:
1)tunnistada jõustunud seadusandliku või täidesaatva riigivõimu või kohaliku omavalitsuse organi õigustloov akt või selle säte kehtetuks;
2)tunnistada väljakuulutatud, kuid jõustumata seadus põhiseadusega vastuolus olevaks;
3)tunnistada jõustumata täidesaatva riigivõimu või kohaliku omavalitsuse organi õigustloov akt põhiseadusega vastuolus olevaks;
4)tunnistada alla kirjutatud välisleping või selle säte põhiseadusega vastuolus olevaks;
5)tühistada Riigikogu otsus seaduseelnõu või muu riigielu küsimuse rahvahääletusele panemise kohta, kui rahvahääletusele pandav seaduseelnõu, välja arvatud põhiseaduse muutmise seaduse eelnõu, või muu riigielu küsimus on vastuolus põhiseadusega või Riigikogu on rahvahääletuse korraldamise otsuse vastuvõtmisel oluliselt rikkunud kehtestatud menetluskorda.
2)Lõike 1 punktis 5 nimetatud taotluse esitab õiguskantsler 14 päeva jooksul vastava Riigikogu otsuse saamisest arvates.
§ 7. Kohaliku omavalitsuse volikogu taotlus
Kohaliku omavalitsuse volikogu võib esitada Riigikohtule taotluse tunnistada väljakuulutatud, kuid jõustumata seadus või jõustumata Vabariigi Valitsuse või ministri määrus põhiseadusega vastuolus olevaks või jõustunud seadus, Vabariigi Valitsuse või ministri määrus või selle säte kehtetuks, kui see on vastuolus kohaliku omavalitsuse põhiseaduslike tagatistega.
§ 7^1. Riigikogu taotlus
Riigikogu võib esitada Riigikohtule taotluse anda seisukoht, kuidas tõlgendada põhiseadust koostoimes Euroopa Liidu õigusega, kui põhiseaduse tõlgendamine omab otsustavat tähtsust Euroopa Liidu liikme kohustuste täitmiseks vajaliku seaduse eelnõu vastuvõtmisel.
§ 8. Nõuded taotlusele
1)Taotlus peab olema põhistatud ning selles tuleb märkida põhiseaduse sätted või põhimõtted, millele vaidlustatav õigustloov akt, välisleping või Riigikogu otsus ei vasta.
1^1)Riigikogu taotluses anda seisukoht, kuidas tõlgendada põhiseadust koostoimes Euroopa Liidu õigusega, peab olema esitatud põhjendus, miks taotluse esitaja peab vajalikuks küsida Riigikohtu seisukohta. Taotlus peab sisaldama viiteid seaduse eelnõu vastavale osale või sättele, samuti põhiseaduse sättele või põhimõttele, mille tõlgenduse kohta Riigikohtu seisukohta taotletakse.
2)Taotluse allkirjastab esitaja ning lisab sellele vaidlustatava õigustloova akti, välislepingu või Riigikogu otsuse teksti või selle asjakohased väljavõtted ning muud taotluse aluseks olevad dokumendid.
§ 9. Põhiseaduslikkuse järelevalve kohtuotsuse või -määruse alusel
1)Kui esimese või teise astme kohus on kohtuasja lahendamisel jätnud kohaldamata mis tahes asjassepuutuva õigustloova akti või välislepingu, tunnistades selle põhiseadusega vastuolus olevaks, või kui esimese või teise astme kohus on kohtuasja lahendamisel tunnistanud õigustloova akti andmata jätmise põhiseadusega vastuolus olevaks, edastab ta vastava otsuse või määruse Riigikohtule.
2)Kohus lisab Riigikohtule edastatavale otsusele või määrusele selle resolutsioonis põhiseadusega vastuolus olevaks tunnistatud õigustloova akti või välislepingu teksti või selle asjakohased väljavõtted.
§ 10. Menetlusosalised
1)Menetlusosalised on:
1)vaidlustatud õigustloova akti vastuvõtnud või andnud organ;
1^1)õigustloova akti vastu võtmata või andmata jätnud organ;
2)välislepingu vaidlustamise korral Vabariigi Valitsus;
3)kohtuotsuse või -määruse alusel algatatud menetluses kohtuvaidluse menetlusosalised;
4)kohaliku omavalitsuse volikogu poolt taotluse esitamisel kohaliku omavalitsuse volikogu;
4^1)Riigikogu poolt taotluse esitamisel Riigikogu;
5)õiguskantsler;
6)valdkonna eest vastutav minister;
7)Vabariigi Valitsust esindav minister.
2)Õigustloova akti põhiseaduslikkuse järelevalve menetluses küsib Riigikohus menetlusosalistelt arvamuse vaidlustatud akti põhiseaduslikkuse kohta. Riigikohus annab lõike 1 punktides 1, 1^1  ja 3 nimetatud menetlusosalistele võimaluse esitada Riigikohtule antud arvamuste kohta täiendav arvamus või selgitus.
3)Riigikohus nõuab vajaduse korral õigustloova akti vastu võtnud või andnud, õigustloova akti vastu võtmata või andmata jätnud või välislepingu sõlminud organilt selgitust õigustloova akti või välislepingu või selle sätte kohta.
§ 11. Puuduste kõrvaldamine ning taotluse või kohtulahendi läbivaatamatult tagastamine
1)Kui taotlus ei vasta seaduse nõuetele, annab Riigikohus taotluse esitajale tähtaja puuduste kõrvaldamiseks. Kui taotluse esitaja ei ole määratud tähtajaks puudusi kõrvaldanud, tagastab Riigikohus taotluse läbivaatamatult.
2)Taotlus tagastatakse läbivaatamatult selle esitajale, kui taotluse läbivaatamine ei kuulu Riigikohtu pädevusse.
3)Kohtuotsus või -määrus tagastatakse läbivaatamatult, kui sellel puudub põhistus või kui kohus ei ole kohtuotsuse või -määruse resolutsioonis tunnistanud õigustloovat akti või selle sätet või õigustloova akti andmata jätmist põhiseadusega vastuolus olevaks.
§ 12. Õigustloova akti jõustumise või välislepingu jõustamise peatamine
Riigikohus võib menetlusosalise põhistatud taotluse alusel või omal algatusel põhistatult peatada vaidlustatud õigustloova akti või selle sätte jõustumise või välislepingu jõustamise kuni Riigikohtu otsuse jõustumiseni.
§ 13. Asja lahendamise tähtaeg
1)Kohus lahendab asja mõistliku aja jooksul, kuid mitte pikema aja kui 4 kuu jooksul, arvates nõuetekohase taotluse saamisest.
2)Kohus lahendab § 6 lõike 1 punktis 5 nimetatud taotluse hiljemalt kahe kuu jooksul, arvates nõuetekohase taotluse saamisest.
§ 14. Asja lahendamise piirid
1)Riigikohus ei ole asja lahendamisel seotud taotluse, kohtuotsuse või -määruse põhistusega.
2)Asja lahendamisel kohtuotsuse või -määruse alusel võib Riigikohus tunnistada kehtetuks või põhiseadusega vastuolus olevaks õigustloova akti, välislepingu või selle sätte, samuti õigustloova akti andmata jätmise, mis on kohtuasja lahendamisel asjassepuutuv. Seejuures ei lahenda Riigikohus õigusvaidlust, mis kuulub lahendamisele haldus-, tsiviil-, kriminaal- või haldusõiguserikkumise asjades kohaldatavate kohtumenetluse sätete järgi.
3)Riigikohtu kolleegiumi või erikogu poolt vastava menetlusseadustiku järgi määrusega üleantud asja lahendab üldkogu kõigis asjassepuutuvates küsimustes, kohaldades samaaegselt asja liigile vastavat menetlusseadustikku ja käesolevat seadust.
§ 15. Riigikohtu volitused
1)Asja lahendamisel võib Riigikohus:
1)tunnistada jõustumata õigustloova akti põhiseadusega vastuolus olevaks;
2)tunnistada jõustunud õigustloova akti või selle sätte põhiseadusega vastuolus olevaks ja kehtetuks;
2^1)tunnistada õigustloova akti andmata jätmise põhiseadusega vastuolus olevaks;
3)tunnistada jõustunud või jõustumata välislepingu või selle sätte põhiseadusega vastuolus olevaks;
4)tühistada Riigikogu otsuse seaduseelnõu või muu riigielu küsimuse rahvahääletusele panemise kohta;
5)tunnistada, et vaidlustatud õigustloov akt, õigustloova akti andmata jätmine või välisleping oli taotluse esitamise ajal vastuolus põhiseadusega;
5^1)anda seisukoha, kuidas tõlgendada põhiseadust koostoimes Euroopa Liidu õigusega;
6)jätta taotluse rahuldamata.
2)Jõustumata õigustloova akti põhiseadusega vastuolus olevaks tunnistamise korral akt ei jõustu.
3)Välislepingu või selle sätte põhiseadusega vastuolus olevaks tunnistamise korral on välislepingu sõlminud organ kohustatud sellest võimaluse korral väljuma või algatama välislepingu denonsseerimise või selle muutmise viisil, mis tagaks selle kooskõla põhiseadusega. Põhiseadusega vastuolus olevat välislepingut siseriiklikult ei kohaldata.
3. peatükk KAEBUSED RIIGIKOGU, RIIGIKOGU JUHATUSE JA VABARIIGI PRESIDENDI OTSUSTE PEALE
§ 16. Kaebus Riigikogu otsuse peale
Isik, kes leiab, et Riigikogu otsusega on rikutud tema õigusi, võib esitada Riigikohtule taotluse tühistada Riigikogu otsus.
§ 17. Kaebus Riigikogu juhatuse otsuse peale
Riigikogu liige, asendusliige või fraktsioon, kes leiab, et Riigikogu kodu- ja töökorra seaduse § 13 lõike 2 punktis 2, 2^1 , 3 või 4 või Riigikogu liikme staatuse seaduse §-s 13 või 14 nimetatud Riigikogu juhatuse otsusega on rikutud tema õigusi, võib esitada Riigikohtule taotluse tühistada Riigikogu juhatuse otsus.
§ 18. Kaebus Vabariigi Presidendi otsuse peale
Isik, kes leiab, et Vabariigi Presidendi otsusega ametiisiku ametisse nimetamise või ametist vabastamise kohta on rikutud tema õigusi, võib esitada Riigikohtule taotluse tühistada Vabariigi Presidendi otsus.
§ 19. Kaebuse esitamise tähtaeg
Kaebuse Riigikogu, Riigikogu juhatuse või Vabariigi Presidendi otsuse peale võib Riigikohtule esitada 10 päeva jooksul otsuse jõustumisest arvates.
§ 20. Kaebuse sisu- ja vorminõuded
1)Kaebus esitatakse põhistatult ja selles märgitakse:
1)andmed kaebuse esitaja kohta;
2)andmed vaidlustatava otsuse kohta;
3)selgelt väljendatud taotlus;
4)kuidas vaidlustatav otsus rikub kaebuse esitaja õigusi.
2)Kaebus allkirjastatakse esitaja poolt ning sellele lisatakse vaidlustatava otsuse tekst ja muud kaebuse aluseks olevad dokumendid.
§ 20^1. Puuduste kõrvaldamine ning kaebuse tagastamine läbivaatamatult
1)Kui kaebus ei vasta § 20 lõigetes 1 ja 2 sätestatud nõuetele ja selles on kõrvaldatavaid puudusi, annab Riigikohus kaebuse esitajale tähtaja puuduste kõrvaldamiseks. Kui kaebuse esitaja ei ole määratud tähtajaks puudusi kõrvaldanud, tagastab Riigikohus kaebuse läbivaatamatult selle esitajale.
2)Kaebus tagastatakse läbivaatamatult selle esitajale, kui kaebuse läbivaatamine ei kuulu Riigikohtu pädevusse.
3)Kaebus tagastatakse läbivaatamatult selle esitajale, kui vaidlustatav otsus ei saa rikkuda kaebuse esitaja õigusi ja kaebus on seetõttu ilmselgelt põhjendamatu.
§ 21. Menetlusosalised
1)Menetlusosalised kaebuse läbivaatamisel Riigikohtus on kaebuse esitaja ja otsuse teinud organ.
2)Ametiisiku ametisse nimetamise otsuse peale esitatud kaebuse läbivaatamisel on menetlusosaline ka ametisse nimetatud isik. Riigikogu asendusliikme Riigikogu liikme asemele asumise otsuse peale esitatud kaebuse läbivaatamisel on menetlusosaline ka Riigikogu liikme asemele asunud asendusliige.
§ 22. Asja lahendamise tähtaeg
Kohus lahendab kaebuse Riigikogu, Riigikogu juhatuse või Vabariigi Presidendi otsuse peale viivitamata pärast nõuetekohase kaebuse saamist.
§ 23. Menetluse uuendamine
1)Kui Riigikogu, Riigikogu juhatuse või Vabariigi Presidendi otsuse peale esitatud kaebuse läbivaatamisel tekib kohtul põhjendatud kahtlus asjassepuutuva õigustloova akti, selle andmata jätmise või välislepingu põhiseadusele vastavuses, uuendab kohus määrusega menetluse, kaasates asja läbivaatamisse menetlusosalistena ka § 10 lõikes 1 nimetatud isikud.
2)Menetluse uuendamise korral lahendab kohus lõikes 1 nimetatud kaebuse üheaegselt asjassepuutuva õigustloova akti, selle andmata jätmise või välislepingu põhiseadusele vastavuse kontrollimisega § 13 lõikes 1 näidatud tähtajal pärast menetluse uuendamist.
§ 24. Riigikohtu volitused
1)Asja lahendamisel võib Riigikohus:
1)tühistada Riigikogu, Riigikogu juhatuse või Vabariigi Presidendi otsuse või selle osa;
2)jätta kaebuse rahuldamata.
2)Riigikogu või Vabariigi Presidendi otsuse kaebuse esitaja ametist vabastamise kohta võib Riigikohus tunnistada õigusvastaseks seda tühistamata. Sellisel juhul võib Riigikohus mõista kaebuse esitajale välja õiglase rahalise hüvitise.
3)Kui Riigikohus kontrollib asja lahendamisel ka õigustloova akti, selle andmata jätmise või välislepingu vastavust põhiseadusele, võib kohus selle küsimuse lahendamisel teha ühe § 15 lõikes 1 nimetatud otsuse.
4. peatükk AMETIISIKU TUNNISTAMINE KESTVALT VÕIMETUKS OMA ÜLESANDEID TÄITMA, RIIGIKOGU LIIKME VOLITUSTE LÕPETAMINE JA RIIGIKOGU ESIMEHELE VABARIIGI PRESIDENDI ÜLESANNETES NÕUSOLEKU ANDMINE
§ 25. Taotlus tunnistada ametiisik kestvalt võimetuks oma ülesandeid täitma
1)Taotluse tunnistada õiguskantsler või riigikontrolör kestvalt võimetuks oma ülesandeid täitma esitab Riigikohtule Vabariigi President.
2)Taotluse tunnistada Riigikogu liige kestvalt võimetuks oma ülesandeid täitma esitab Riigikohtule Riigikogu juhatus.
3)Taotluse tunnistada Vabariigi President kestvalt võimetuks oma ülesandeid täitma esitab Riigikohtule õiguskantsler.
4)Taotlus tunnistada ametiisik kestvalt võimetuks peab olema põhistatud ja sellele tuleb võimaluse korral lisada kestvat võimetust tõendavad dokumendid.
§ 26. Taotlus lõpetada Riigikogu liikme volitused
1)Riigikogu juhatus esitab Riigikohtule taotluse lõpetada selle Riigikogu liikme volitused, kes ei vasta põhiseaduses või Riigikogu valimise seaduses sätestatud nõuetele või kes keeldub ametivannet andmast.
2)Taotlus peab olema põhistatud.
§ 27. Taotlus Riigikogu esimehele Vabariigi Presidendi ülesannetes nõusoleku andmiseks
1)Riigikogu esimees Vabariigi Presidendi ülesannetes võib esitada Riigikohtule taotluse anda nõusolek Riigikogu erakorraliste valimiste väljakuulutamiseks või seaduse väljakuulutamisest keeldumiseks.
2)Taotlus anda nõusolek erakorraliste valimiste väljakuulutamiseks peab sisaldama põhjendust, miks erakorralised valimised on põhiseadusega ettenähtud või kujunenud olukorras hädavajalikud.
3)Taotluses anda nõusolek seaduse väljakuulutamisest keeldumiseks tuleb põhjendada, miks seadus võib olla põhiseadusega vastuolus või milliseid olulisi ühiskondlikke väärtusi seadusega eiratakse.
§ 28. Menetlusosalised
1)Menetlusosalised §-s 25 nimetatud taotluse läbivaatamisel Riigikohtus on taotluse esitaja ja võimaluse korral isik, kelle kestvalt võimetuks tunnistamist taotletakse.
2)Menetlusosalised §-s 26 nimetatud taotluse läbivaatamisel Riigikohtus on taotluse esitaja ja Riigikogu liige, kelle volituste lõpetamist taotletakse.
3)Menetlusosalised Riigikogu erakorraliste valimiste väljakuulutamiseks Riigikohtu nõusoleku andmise otsustamisel on taotluse esitaja, Vabariigi Valimiskomisjon ja Riigikogu.
4)Menetlusosaline seaduse väljakuulutamisest keeldumiseks Riigikohtu nõusoleku andmise otsustamisel on taotluse esitaja.
5)Riigikogu erakorraliste valimiste väljakuulutamiseks või seaduse väljakuulutamisest keeldumiseks nõusoleku andmise menetlusest võib arvamuse andmise õigusega osa võtta õiguskantsler.
§ 29. Asja lahendamise tähtaeg
Kohus lahendab asja viivitamata pärast nõuetekohase taotluse saamist.
§ 30. Menetluse uuendamine
1)Kui taotluse tunnistada ametiisik kestvalt võimetuks oma ülesandeid täitma või lõpetada Riigikogu liikme volitused läbivaatamisel tekib kohtul põhjendatud kahtlus asjassepuutuva õigustloova akti, selle andmata jätmise või välislepingu põhiseadusele vastavuses, uuendab kohus määrusega menetluse, kaasates asja läbivaatamisse menetlusosalistena ka § 10 lõikes 1 nimetatud isikud.
2)Menetluse uuendamise korral lahendab kohus lõikes 1 nimetatud taotluse üheaegselt asjassepuutuva õigustloova akti, selle andmata jätmise või välislepingu põhiseadusele vastavuse kontrollimisega § 13 lõikes 1 näidatud tähtajal pärast menetluse uuendamist.
§ 31. Riigikohtu volitused
1)Asja lahendamisel võib Riigikohus:
1)jätta taotluse rahuldamata;
2)tunnistada Riigikogu liikme, Vabariigi Presidendi, õiguskantsleri või riigikontrolöri kestvalt võimetuks oma ülesandeid täitma;
3)lõpetada Riigikogu liikme volitused;
4)anda Riigikogu esimehele Vabariigi Presidendi ülesannetes nõusoleku Riigikogu erakorraliste valimiste väljakuulutamiseks;
5)anda Riigikogu esimehele Vabariigi Presidendi ülesannetes nõusoleku seaduse väljakuulutamisest keeldumiseks.
2)Kui Riigikohus kontrollib asja lahendamisel ka õigustloova akti, selle andmata jätmise või välislepingu vastavust põhiseadusele, võib kohus selle küsimuse lahendamisel teha ühe § 15 lõikes 1 nimetatud otsuse.
5. peatükk ERAKONNA TEGEVUSE LÕPETAMINE
§ 32. Taotlus lõpetada erakonna tegevus
1)Vabariigi Valitsus võib esitada Riigikohtule taotluse lõpetada Eesti põhiseadusliku korra vägivaldsele muutmisele suunatud tegevuse või eesmärkidega erakonna tegevus.
2)Taotlus lõpetada erakonna tegevus peab olema põhistatud ja sellele tuleb lisada taotluse aluseks olevad dokumendid.
§ 33. Menetlusosalised
1)Menetlusosalised erakonna tegevuse lõpetamise taotluse läbivaatamisel Riigikohtus on Vabariigi Valitsus ja erakond, kelle tegevuse lõpetamist taotletakse.
2)Erakonna tegevuse lõpetamise menetlusest võib arvamuse andmise õigusega osa võtta õiguskantsler.
§ 34. Asja lahendamise tähtaeg
Kohus lahendab erakonna tegevuse lõpetamise taotluse viivitamata pärast nõuetekohase taotluse saamist.
§ 35. Menetluse uuendamine
1)Kui erakonna tegevuse lõpetamise taotluse läbivaatamisel tekib kohtul põhjendatud kahtlus asjassepuutuva õigustloova akti, selle andmata jätmise või välislepingu põhiseadusele vastavuses, uuendab kohus määrusega menetluse, kaasates asja läbivaatamisse menetlusosalistena ka § 10 lõikes 1 nimetatud isikud.
2)Menetluse uuendamise korral lahendab kohus lõikes 1 nimetatud taotluse üheaegselt asjassepuutuva õigustloova akti, selle andmata jätmise või välislepingu põhiseadusele vastavuse kontrollimisega § 13 lõikes 1 näidatud tähtajal pärast menetluse uuendamist.
§ 36. Riigikohtu volitused
1)Asja lahendamisel võib Riigikohus:
1)otsustada erakonna tegevuse lõpetamise;
2)jätta taotluse rahuldamata.
2)Erakonna tegevuse lõpetamise otsuse saadab Riigikohus viivitamata täitmiseks erakonna registreerimiskoha järgsele maakohtule, kes määrab erakonna likvideerijad ning teostab muid seaduses ettenähtud toiminguid erakonna kustutamiseks mittetulundusühingute ja sihtasutuste registrist.
3)Kui Riigikohus kontrollib asja lahendamisel ka õigustloova akti, selle andmata jätmise või välislepingu vastavust põhiseadusele, võib kohus selle küsimuse lahendamisel teha ühe § 15 lõikes 1 nimetatud otsuse.
6. peatükk KAEBUSED JA PROTESTID VALIMISTE KORRALDAJA TOIMINGU VÕI VALIMISKOMISJONI OTSUSE VÕI TOIMINGU PEALE
§ 37. Kaebus valimiste korraldaja toimingu või valimiskomisjoni otsuse või toimingu peale
1)Erakond, valimisliit või isik, kes leiab, et valimiste korraldaja toimingu või valimiskomisjoni otsuse või toiminguga on rikutud tema õigusi, võib esitada Riigikohtule taotluse tühistada valimiskomisjoni otsus või tunnistada valimiste korraldaja või valimiskomisjoni toiming õigusvastaseks ja tunnistada hääletamistulemused valimisjaoskonnas, valimisringkonnas, vallas, linnas, maakonnas või riigis või elektroonilise hääletamise tulemus täies ulatuses või osaliselt kehtetuks.
2)Isik, kes leiab, et Vabariigi Presidendi või Riigikogu juhatuse valimistega seotud valimiskomisjoni otsuse või toiminguga on rikutud tema õigusi, võib esitada Riigikohtule taotluse tühistada valimiskomisjoni otsus või tunnistada valimiskomisjoni toiming õigusvastaseks või tunnistada hääletamistulemus Vabariigi Presidendi või Riigikogu esimehe või aseesimeeste valimistel kehtetuks.
§ 38. Kaebuse esitamise tähtaeg
1)Kaebuse valimiste korraldaja toimingu või valimiskomisjoni otsuse või toimingu peale võib Riigikohtule esitada pärast asja lahendamist Vabariigi Valimiskomisjonis. Kaebus esitatakse Vabariigi Valimiskomisjoni kaudu Riigikohtule kolme päeva jooksul Vabariigi Valimiskomisjoni otsuse teatavakstegemisest või toimingu sooritamisest arvates.
2)Vabariigi Valimiskomisjon edastab kaebuse Riigikohtule koos oma kirjalike selgitustega hiljemalt järgmisel tööpäeval.
§ 39. Kaebuse sisu- ja vorminõuded
1)Kaebus esitatakse kirjalikult ja selles märgitakse:
1)andmed kaebuse esitaja kohta;
2)andmed vaidlustatava otsuse kohta või vaidlustatava toimingu kirjeldus;
3)kaebuse esitaja selgelt väljendatud taotlus;
4)kaebuse põhistus;
5)kuidas vaidlustatav otsus või toiming rikub kaebuse esitaja õigusi.
2)Kaebus allkirjastatakse esitaja poolt ning sellele lisatakse vaidlustatava otsuse ärakiri ja muud kaebuse aluseks olevad dokumendid.
3)Kui kaebus ei vasta lõigetes 1 ja 2 sätestatud nõuetele ja selles on kõrvaldatavaid puudusi, annab Riigikohus kaebuse esitajale tähtaja puuduste kõrvaldamiseks.
§ 40. Kaebuse tagastamine läbivaatamatult
1)Kaebus tagastatakse läbivaatamatult, kui:
1)kaebuse läbivaatamine ei kuulu Riigikohtu pädevusse;
2)kaebus pole esitatud Vabariigi Valimiskomisjoni kaudu;
3)kaebuse esitaja ei ole määratud tähtajaks kaebuses esinevaid puudusi kõrvaldanud.
2)Kui kaebuse esitaja on kaebuse esitamise tähtaja lasknud mööda mõjuval põhjusel, ennistab Riigikohus tema põhistatud taotluse alusel tähtaja.
§ 41. Vabariigi Valimiskomisjoni protest
1)Vabariigi Valimiskomisjon esitab Riigikohtule protesti valla või linna valimiskomisjoni otsuse tühistamiseks osas, millega registreeriti isik kohaliku omavalitsuse volikogu liikmeks, kui on ilmnenud, et see volikogu liige ei vasta kohaliku omavalitsuse volikogu valimise seaduse nõuetele.
2)Protest peab olema põhistatud ja sellele tuleb lisada protesti aluseks olevad dokumendid.
§ 42. Menetlusosalised
1)Menetlusosalised kaebuse läbivaatamisel Riigikohtus on kaebuse esitaja ja Vabariigi Valimiskomisjon.
2)Lisaks käesoleva paragrahvi lõikes 1 nimetatutele on Riigikogu või Euroopa Parlamendi liikmete ja asendusliikmete registreerimise ning lisamandaatide jaotamise otsuse, samuti kohaliku omavalitsuse volikogu liikmete ja asendusliikmete registreerimise ning lisamandaatide jaotamise otsuse peale esitatud kaebuse läbivaatamisel menetlusosaline isik, kelle mandaat võidakse tühistada.
3)Menetlusosalised protesti läbivaatamisel Riigikohtus on Vabariigi Valimiskomisjon ja isik, kelle mandaat võidakse tühistada.
§ 43. Vabariigi Valimiskomisjoni otsuse peatamine
Vabariigi Presidendi valimistega seonduva kaebuse saamisel on Riigikohtul õigus lükata valimised edasi või peatada valitud uue Vabariigi Presidendi ametisse astumine kuni kaebuse lahendamiseni.
§ 44. Asja lahendamise tähtaeg
1)Kohus lahendab kaebuse valimiste korraldaja toimingu või valimiskomisjoni otsuse või toimingu peale viivitamata, kuid mitte hiljem kui seitsme tööpäeva jooksul pärast nõuetekohase kaebuse saamist.
2)Kaebuste ühte menetlusse liitmise korral lahendatakse asi viivitamata, kuid mitte hiljem kui seitsme tööpäeva jooksul pärast viimase liitmise määruse tegemist.
3)Üldkogu lahendab asja viivitamata, kuid mitte hiljem kui seitsme tööpäeva jooksul pärast asja üldkogule andmist.
4)Kohus lahendab protesti valla või linna valimiskomisjoni otsuse peale viivitamata pärast nõuetekohase protesti saamist.
§ 45. Menetluse uuendamine
1)Kui valimiste korraldaja toimingu või valimiskomisjoni otsuse või toimingu peale esitatud kaebuse või protesti läbivaatamisel tekib kohtul põhjendatud kahtlus asjassepuutuva õigustloova akti, selle andmata jätmise või välislepingu põhiseadusele vastavuses, uuendab kohus määrusega menetluse, kaasates asja läbivaatamisse menetlusosalistena ka käesoleva seaduse § 10 lõikes 1 nimetatud isikud.
2)Kui valimiste korraldaja toimingu või valimiskomisjoni otsuse või toimingu peale esitatud kaebuse või protesti läbivaatamine toimus väiksemas kui viieliikmelises koosseisus, kaasatakse menetlusse vajalik arv kohtunikke ning vaadatakse asi läbi viieliikmelises koosseisus.
3)Menetluse uuendamise korral lahendab kohus lõikes 1 nimetatud kaebuse või protesti üheaegselt asjassepuutuva õigustloova akti, selle andmata jätmise või välislepingu põhiseadusele vastavuse kontrollimisega mõistliku aja jooksul, kuid mitte hiljem kui kahe nädala jooksul pärast menetluse uuendamist.
§ 46. Riigikohtu volitused
1)Riigikohus võib asja lahendamisel:
1)tühistada valimiskomisjoni otsuse, tunnistada valimiste korraldaja või valimiskomisjoni toimingu õigusvastaseks ning kohustada valimiskomisjoni tegema uue otsuse või toimingu või valimiste korraldajat tegema uue toimingu;
2)jätta kaebuse või protesti rahuldamata.
2)Riigikohus võib tunnistada hääletamistulemuse valimisjaoskonnas, valimisringkonnas, vallas, linnas, maakonnas või riigis või Vabariigi Presidendi või Riigikogu juhatuse valimistel kehtetuks või tunnistada elektroonilise hääletamise tulemused kehtetuks täies ulatuses või osaliselt, kui õigusrikkumine mõjutas või võis mõjutada hääletamistulemust oluliselt.
3)Riigikogu või Euroopa Parlamendi liikmete ja asendusliikmete registreerimise ning lisamandaatide jaotamise otsuse, samuti kohaliku omavalitsuse volikogu liikmete ja asendusliikmete registreerimise ning lisamandaatide jaotamise otsuse peale esitatud kaebuse või protesti rahuldamise korral tühistab Riigikohus mandaadi.
4)Kui Riigikohus kontrollib asja lahendamisel ka õigustloova akti, selle andmata jätmise või välislepingu vastavust põhiseadusele, võib kohus selle küsimuse lahendamisel teha ühe § 15 lõikes 1 nimetatud otsuse.
7. peatükk ASJA LÄBIVAATAMINE
§ 47. Kohtumenetluse keel
1)Kohtumenetluse keel on eesti keel.
2)Võõrkeelsed dokumendid esitatakse kohtule vandetõlgi poolt eesti keelde tõlgituna.
3)Käesoleva seaduse § 3^1  alusel esitatava taotluse tõlkimise inglise või prantsuse keelde ja esitatud taotluse kohta saadud Euroopa Inimõiguste Kohtu lahendi tõlkimise eesti keelde korraldab Riigikohus riigi arvel.
§ 48. Tähtaegade arvutamine ja esindus kohtus
1)Tähtaegu arvutatakse tsiviilkohtumenetluses sätestatud korras.
2)Esindusele kohaldatakse tsiviilkohtumenetluse sätteid.
3)Taotluse, kaebuse või protesti esitamisel esindaja kaudu kirjutab sellele alla esindaja, lisades taotlusele, kaebusele või protestile oma volitusi tõendava dokumendi.
§ 49. Menetlusosaliste õigused ja kohustused
1)Menetlusosalisel on õigus teada asja arutava kohtu koosseisu, saada kohtule esitatud dokumentide ärakirju, esitada kohtule taotlusi, anda kohtule seletusi, esitada tõendeid, vaielda vastu teiste menetlusosaliste taotlustele ning saada eraldi dokumendina vormistatud kohtulahendi tõestatud ärakirju. Menetlusosalisel on ka muud käesolevas seaduses ettenähtud menetlusõigused.
2)Menetlusosaline on kohustatud kasutama oma menetlusõigust heauskselt.
3)Menetlusosaline on kohustatud põhjendama oma väiteid või vastuväiteid vastavate tõenditega. Kui tõendite esitamine ei ole võimalik, tuleb näidata põhjused, miks neid tõendeid esitada ei saa, ja teatada, kus need asuvad. Kohtu nõudmisel on menetlusosaline kohustatud esitama kohtule täiendavaid andmeid ja dokumente kohtu poolt määratud tähtaja jooksul.
§ 50. Tõendid
1)Põhiseaduslikkuse järelevalve kohtumenetluses on tõenditeks kõik tsiviilkohtumenetluses lubatud tõendid.
2)Tõendeid esitavad menetlusosalised. Kohus võib teha menetlusosalistele ettepaneku esitada kohtu poolt määratud tähtaja jooksul täiendavaid tõendeid või koguda tõendeid, kutsuda uusi tunnistajaid või määrata ekspertiisi taotluses, kaebuses või protestis esitatud andmete kontrollimiseks ka oma algatusel.
3)Tõendite tagamine, tunnistajate istungile kutsumine ja nende ärakuulamine toimub tsiviilkohtumenetluse sätete kohaselt.
§ 51. Asja läbivaatamise viis
1)Üldjuhul vaadatakse asi läbi kirjalikus menetluses.
2)Asi vaadatakse läbi suulises menetluses, kui seda peab vajalikuks asja läbivaatav kohtukoosseis. Suulise menetluse määrab kohus menetlusosalise soovil või oma algatusel.
3)Suulises menetluses vaadatakse läbi taotlus tunnistada Riigikogu liige, Vabariigi President, õiguskantsler või riigikontrolör kestvalt võimetuks oma ülesandeid täitma.
4)Kirjalikus menetluses vaadatakse läbi taotlus anda seisukoht, kuidas tõlgendada põhiseadust koostoimes Euroopa Liidu õigusega.
§ 52. Asjade liitmine
Riigikohus võib liita üheaegselt kohtu menetluses olevad sarnased käesoleva seaduse alusel lahendatavad asjad, kui ta peab seda asja lahendamise huvides vajalikuks.
§ 53. Suulise menetluse avalikkus
1)Asja läbivaatamine suulises menetluses on avalik.
2)Kohus võib kuulutada menetluse või selle osa kinniseks, kui see on vajalik riigi- või ärisaladuse hoidmiseks, kõlbluse või inimeste perekonna- ja eraelu kaitseks või kui seda nõuavad alaealise, kannatanu või õigusemõistmise huvid.
3)Kohus võib pärast hoiatamist eemaldada istungisaalist isikud, kes rikuvad korda ja takistavad sellega asja arutamist.
4)Istungisaalis viibivad isikud võivad kohapealt istungit häirimata seda helisalvestada ja teha kirjalikke märkmeid.
5)Filmimiseks, pildistamiseks, videosalvestuseks, raadio- ja teleülekandeks on nõutav kohtu luba.
§ 54. Kohtuliku arutamise kord
1)Taotluse, kaebuse või protesti läbivaatamine suulises menetluses toimub vahetult. Kohus kuulab ära menetlusosaliste seisukohad, tunnistajate ütlused või erialaasjatundja arvamuse ning tutvub kohtule esitatud dokumentidega.
2)Menetlusosalised, kes ei valda eesti keelt, võivad esineda vannutatud tõlgi vahendusel oma emakeeles või muus keeles, mida nad valdavad.
3)Suulises menetluses asja läbivaatamisel on menetlusosalisel lisaks § 49 lõikes 1 sätestatule õigus osa võtta kohtuistungitest, tõendite vaatlusest ja uurimisest ning esitada küsimusi teistele menetlusosalistele, tunnistajatele ning ekspertidele.
§ 55. Istungi protokoll
1)Istungi käik ning väljendatud seisukohad protokollitakse ulatuses, mida kohus peab vajalikuks.
2)Kuni istungi lõppemiseni võivad menetlusosalised oma seisukohad esitada kohtuistungi sekretärile ka kirjalikult lisamiseks istungi protokolli juurde. Teistel menetlusosalistel on õigus nendega tutvuda.
§ 56. Asja menetluse lõpetamine
1)Menetlus lõpetatakse, kui enne asja läbivaatamise lõppemist langeb ära taotluse, kaebuse või protesti alus, samuti taotlusest, kaebusest või protestist loobumise korral.
2)Kohtu, Vabariigi Presidendi või Vabariigi Presidendi ülesannetes Riigikogu esimehe algatatud menetlust asja aluse äralangemisel ei lõpetata ning Vabariigi President ega Vabariigi Presidendi ülesannetes Riigikogu esimees ei saa Riigikohtule esitatud taotlusest loobuda.
§ 57. Kohtuotsus
1)Kohus lahendab asja otsusega, välja arvatud § 59^1  lõikes 1 toodud juhul.
2)Otsus tehakse nõupidamissaladust järgides hääletamise teel lihthäälteenamusega. Kõik asja otsustamisel tekkinud lahkarvamused lahendavad kohtunikud hääletamisega. Ühelgi kohtunikul ei ole õigust hääletamisest keelduda ega erapooletuks jääda. Viimasena hääletab eesistuja. Häälte võrdse jagunemise korral otsustab eesistuja hääl.
3)Otsus põhistatakse.
4)Otsusele kirjutab alla kogu kohtukoosseis.
5)Otsuse või selle põhjendustega mittenõustuval kohtunikul on õigus lisada otsusele eriarvamus. Eriarvamus võib olla ühine. Eriarvamus tuleb esitada otsuse kuulutamise ajaks ning sellele kirjutavad alla kõik eriarvamusele jäänud kohtunikud.
6)Otsuse ärakiri antakse menetlusosalistele.
§ 58. Otsuse kuulutamine ja jõustumine
1)Otsus kuulutatakse avalikult.
2)Otsus jõustub kuulutamisest.
3)Kohtul on õigus lükata § 15 lõike 1 punktis 2 nimetatud otsuse jõustumine kuni kuue kuu võrra edasi. Otsuse jõustumise edasilükkamist tuleb põhjendada.
§ 59. Otsuse selgitamine
Riigikohus võib menetlusosalise taotlusel otsust määrusega selgitada.
§ 59^1. Seisukoht
1)Kohus lahendab taotluse anda seisukoht, kuidas tõlgendada põhiseadust koostoimes Euroopa Liidu õigusega, seisukoha vastuvõtmisega.
2)Seisukoht võetakse vastu nõupidamissaladust järgides hääletamise teel lihthäälteenamusega. Kõik seisukoha vastuvõtmisel tekkinud lahkarvamused lahendavad kohtunikud hääletamisega. Ühelgi kohtunikul ei ole õigust hääletamisest keelduda ega erapooletuks jääda. Viimasena hääletab eesistuja. Häälte võrdse jagunemise korral otsustab eesistuja hääl.
3)Seisukoht põhistatakse.
4)Seisukohale kirjutab alla kogu kohtukoosseis.
5)Seisukoha või selle põhjendustega mittenõustuval kohtunikul on õigus lisada seisukohale eriarvamus. Eriarvamus võib olla ühine. Eriarvamus tuleb esitada seisukoha kuulutamise ajaks ning sellele kirjutavad alla kõik eriarvamusele jäänud kohtunikud.
6)Seisukoha ärakiri antakse menetlusosalistele.
7)Seisukoht kuulutatakse avalikult.
§ 60. Kohtumäärus
Menetlusküsimusi otsustab Riigikohus määrusega.
§ 61. Vigade parandamine
1)Pärast lahendi tegemist on Riigikohtul õigus oma algatusel või menetlusosaliste taotlusel parandada lahendis kirjavead, sõnastuse puudused või ilmsed vormilised ebatäpsused.
2)Väljastatud vigased ärakirjad nõuab Riigikohus tagasi ja parandab või asendab need.
§ 62. Lahendite avaldamine
Riigikohtu põhistatud lahendid ja määrused käesoleva seaduse alusel lahendatavates asjades avaldatakse Riigikohtu veebilehel. Lahendid, mis sisaldavad otsust Riigi Teatajas avaldatud õigustloova akti põhiseadusega kooskõla kohta, avaldatakse Riigi Teatajas.
§ 63. Kohtukulud
1)Asja läbivaatamise kulud kaetakse riigieelarvest.
2)Kohtu poolt menetlusse kaasatud erialaasjatundjate kaasamise kulud kaetakse riigieelarvest samamoodi kui eksperdikulud tsiviilkohtumenetluses.
8. peatükk SEADUSE RAKENDAMINE
§ 64. Menetluses olevate asjade lahendamine
Käesoleva seaduse jõustumisel Riigikohtu menetluses olevad põhiseaduslikkuse järelevalve kohtumenetluse seaduse alusel lahendatavad asjad lahendatakse varasema menetlusseaduse kohaselt.
§ 64^1. Inimõiguste ja põhivabaduste kaitse konventsiooni protokollist nr 16 tulenev menetlus
Käesoleva seaduse § 3^1  ja § 47 lõiget 3 rakendatakse alates inimõiguste ja põhivabaduste kaitse konventsiooni protokolli nr 16 Eesti suhtes kehtima hakkamise päevast.
Kinnisasja avalikes huvides omandamise seadus
§ 1. Seaduse reguleerimisala ja kohaldamine
1)Käesolevas seaduses sätestatakse kinnisasja avalikes huvides omandamise, sealhulgas sundvõõrandamise alused ja kord.
2)Käesolevat seadust kohaldatakse kõikidele kinnisasjade avalikes huvides omandamise juhtudele, kui seaduses ei sätestata teisiti.
3)Käesolev seadus ei välista, et kinnisasja omandab tasuta riik või kohaliku omavalitsuse üksus.
4)Piiratud asjaõigusi ja ehitisi kui vallasasju omandatakse käesoleva seaduse sätete kohaselt.
5)Hoonestusõiguse, korteriomandi ja korterihoonestusõiguse omajale kohaldatakse kinnisasja omaniku kohta sätestatut.
6)Käesolevas seaduses käsitatakse kinnisasjana ka kinnisasja osa.
7)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Kinnisasja avalikes huvides omandamine ja sundvaldus
1)Kinnisasja avalikes huvides omandamine, sealhulgas sundvõõrandamine (edaspidi kinnisasja omandamine), on kinnisasja omandamine üldistes huvides õiglase ja kohese hüvitise eest. Kinnisasi omandatakse kokkuleppel omanikuga (edaspidi kokkuleppemenetlus)või sundvõõrandatakse, kui omanikuga kokkulepet ei saavutata.
2)Sundvalduse seadmine seisneb kinnisasja koormamises sellise kinnisomandi kitsendusega, mis oma sisult vastab isiklikule kasutusõigusele.
3)Kõik kinnisasja omandamisega seotud kulud kannab kinnisasja omandaja.
4)Kinnisasja omandamist ei välista seaduse sätted, mis keelavad või kitsendavad kinnisasja võõrandamist või jagamist, samuti kinnistusraamatusse kantud kolmanda isiku õigused.
§ 3. Otsustamise pädevus
1)Valdkonna eest vastutav minister otsustab riigi huvi korral:
1)kinnisasja omandamise kokkuleppemenetluses, kui kinnisasja väärtus on suurem kui 50-kordne Statistikaameti avaldatud tehingule eelneva aasta keskmine brutokuupalk;
2)kinnisasjade vahetamise;
3)kinnisasja sundvõõrandamise.
2)Kinnisasja omandamise ja vahetamise ning käesoleva seaduse § 25 lõikes 3 nimetatud maakorralduse otsustab kohaliku huvi korral kohaliku omavalitsuse üksus.
3)Käesoleva seaduse § 6 lõikes 3 nimetatud menetluse läbiviija otsustab kinnisasja omandamise kiirmenetluse ja kokkuleppemenetluse teel, kui kinnisasja väärtus on väiksem kui 50-kordne Statistikaameti avaldatud tehingule eelneva aasta keskmine brutokuupalk või sellega võrdne, ning § 25 lõikes 3 nimetatud maakorralduse.
4)Kinnisasjalt piiratud asjaõiguse või märke sundkustutamise otsustab õiguse omaja nõusoleku puudumisel käesoleva paragrahvi lõigetes 1–3 nimetatud omandamise, sealhulgas sundvõõrandamise otsustaja.
§ 4. Kinnisasja omandamise lubatavus
1)Kinnisasja on lubatud omandada järgmistel eesmärkidel:
1)politsei-, tolli-, kinnipidamis- või päästeasutuse ehitise ehitamiseks;
2)energia tootmiseks ja energiaga varustamiseks vajaliku ehitise ehitamiseks;
3)avaliku sadama ja lennuvälja ning neid teenindava ehitise ehitamiseks;
4)maavara kaevandamiseks;
5)tehnovõrgu ja -rajatise ehitamiseks;
6)avaliku kasvatus- ning ravi- ja hoolekandeasutuse rajamiseks või laiendamiseks;
6^1)arhiivinduse, haridus-, teadus-, keele- või noorsootööga seotud avaliku ülesande täitmiseks;
7)riigitee, kohaliku tee, avaliku raudtee taristu ja teenindusrajatise ning avaliku väljaku ehitamiseks;
8)eratee avalikuks kasutamiseks;
9)ümbrust või maastikupilti tunduvalt kahjustava või ohtliku ehitise muutmiseks või kõrvaldamiseks, kui omanik ei ole seda antud tähtpäevaks teinud;
10)elamumajanduse ümberkorraldamisel korteriomandi omandamiseks, kui on loobutud alates 18 korteriga korterelamus rohkem kui poolte korterite ja muudel juhtudel rohkem kui kolme neljandiku korterite kasutamisest ning korterelamut ei ole otstarbekas rekonstrueerida;
11)veekogule ja kultuurimälestisele juurdepääsu loomiseks või nimetatud objektide säilimise tagamiseks;
12)kultuuri- ja spordiväljaku, avaliku supelranna ning puhkepargi rajamiseks või laiendamiseks;
13)kalmistu rajamiseks või laiendamiseks;
14)üldkasutatava jäätmehoidla ja jäätmekäitluseks vajaliku ehitise ehitamiseks;
15)üldkasutatava veehaarde ja veehoidla veevarustuseks, kanalisatsiooniks ja vee puhastamiseks vajaliku ehitise ehitamiseks;
16)keskkonnaseirejaama rajamiseks;
17)riigipiiriga külgneva maa omandamiseks piiriribaks või Eesti Vabariigi rahvusvaheliste kohustuste täitmiseks;
18)riigipiiri valvamiseks vajaliku taristu ja teenindusrajatise ehitamiseks;
19)riigikaitseliseks vajaduseks;
20)kehtestatud detailplaneeringu või riigi või kohaliku omavalitsuse eriplaneeringu terviklahenduse elluviimiseks avalikes huvides, kui eesmärk ei ole saavutatav kinnisasja omandamata;
20^1)käesolevas lõikes nimetatud eesmärgil kasutusel oleva ehitise või objekti omandamiseks;
21)muul seaduses sätestatud juhul.
2)Kinnisasja omandamine ei ole lubatud, kui avalik eesmärk on saavutatav ilma teise isiku omandis oleva kinnisasja omandamiseta või avaliku eesmärgi saavutamiseks on otstarbekam seada sundvaldus.
3)Kinnisasja omanik võib taotleda talle kuuluva kinnisasja omandamist riigi või kohaliku omavalitsuse üksuse poolt õiglase ja kohese tasu eest, kui kehtestatud avalik-õiguslikud kitsendused ei võimalda kinnisasja kasutada vastavalt senisele sihtotstarbele. Kinnisasja omandamise taotlus esitatakse kinnisasja omandamise otsustamiseks pädevale isikule.
4)Üksnes kokkuleppel kinnisasja omanikuga võib kinnisasja omandada vahetusmaaks andmiseks või maakorralduse läbiviimiseks, kui kinnisasja on vaja käesoleva paragrahvi lõikes 1 nimetatud eesmärgil kokkuleppe saavutamiseks. Käesoleva lõike esimese lause alusel kinnisasja omandamise korral ei maksta käesoleva seaduse §-s 15 nimetatud täiendavat hüvitist.
§ 5. Erisused planeeringu koostamise ja projekteerimistingimuste andmise kohustuse korral
1)Kui eriseadusele või kehtivale üld- või maakonnaplaneeringule tuginedes on vaja koostada planeering või anda projekteerimistingimused, on kinnisasja sundvõõrandamise ja sundvalduse seadmise aluseks:
1)detailplaneeringu koostamise kohustuse korral kehtestatud detailplaneering;
2)detailplaneeringu koostamise kohustuse puudumise korral projekteerimistingimused;
3)kehtestatud riigi või kohaliku omavalitsuse eriplaneeringu korral vastav eriplaneering.
2)Planeeringu koostamise või projekteerimistingimuste andmise kohustuse korral ei pea planeering olema kehtestatud ega projekteerimistingimused väljastatud, kui kinnisasi omandatakse kokkuleppel või kui seatakse kinnisasja omaniku nõusolekul sundvaldus.
§ 6. Menetlusosalised
1)Menetlusosalised on omandatava kinnisasja omanik, omandatava kinnisasjaga seotud piiratud asjaõiguse omaja, rentnik ja üürnik.
2)Kinnisasja omandaja on riik või kohaliku omavalitsuse üksus.
3)Menetluse läbiviija on riigi huvi korral asjaomane ministeerium, Transpordiamet, Riigi Kaitseinvesteeringute Keskus või Maa-amet ja kohaliku huvi korral valla- või linnavalitsus.
2. peatükk Kinnisasja omandamise menetluse algatamine
§ 7. Kinnisasja omandamise menetlusest teavitamine
1)Menetluse läbiviija teavitab kinnisasja omanikku kinnisasja omandamise menetlusest.
2)Teade peab sisaldama:
1)kinnisasja omaniku ja menetluse läbiviija andmeid;
2)kinnisasja koha-aadressi, kinnistu registriosa numbrit ja katastritunnust;
3)kinnisasja omandamise algatamise alust;
4)teavet, kas omandamise esemeks on kinnisasi tervikuna või selle osa;
5)teavet menetluse aluseks oleva dokumendi ja sellega tutvumise võimaluste kohta, kui dokument on olemas;
6)tähtaega, mille jooksul kinnisasja omanik on kohustatud teavitama menetluse läbiviijat kinnisasjaga seotud kolmanda isiku õigusest, mida ei kanta või ei ole kantud kinnistusraamatusse, sealhulgas abikaasa õigus ühisvarale, ja kehtivast üüri- või rendilepingust tulenevast kasutusõigusest, samuti esitama selle arvelduskonto andmed, kuhu soovitakse tasu ja hüvitise maksmist.
3)Teade toimetatakse kinnisasja omanikule kätte elektrooniliselt, väljastusteatega tähtkirjaga või allkirja vastu teatisel, millele märgitakse dokumendi üleandmise aeg. Kinnisasja omanikul on õigus teates antud tähtaja jooksul esitada menetluse läbiviijale kirjalikult oma arvamus.
4)Kui menetluse läbiviijal ei õnnestu teadet kolme kuu jooksul kinnisasja omanikule kätte toimetada käesoleva paragrahvi lõikes 3 sätestatud viisil või kui puuduvad omaniku aadressi andmed või kui ta ei ela teadaoleval aadressil ja tema tegelik viibimiskoht ei ole teada ning teadet ei ole muul viisil võimalik kätte toimetada või menetlusosaline ei ole teada, avaldatakse teade üleriigilise levikuga ajalehes ja Ametlikes Teadaannetes ning sellega loetakse teade omanikule kättetoimetatuks.
§ 8. Kinnisasja kasutamise piirangud
1)Pärast kinnisasja omandamise menetluse teate kättetoimetamist võib omandatava kinnisasja olulisi osi ja päraldisi kinnisasjalt eemaldada ainult menetluse läbiviija loal.
2)Pärast kinnisasja omandamise menetluse teate kättetoimetamist võetud kohustusi, nendest saamata jäävat tulu ega kinnisasjale tehtud parendusi ei hüvitata.
§ 9. Omandamise märkus kinnistusraamatus
Menetluse läbiviija võib esitada kinnistusraamatu pidajale avalduse omandamise eelmärke või sundvalduse seadmise menetluse kohta märkuse kandmiseks kinnisasja kinnistusregistriosa kolmandasse jakku. Märke kinnistusraamatusse kandmiseks ei ole vaja kinnisasja omaniku ega teiste kinnistusraamatust nähtuvate puudutatud isikute nõusolekut.
§ 10. Kinnisasja osa omandamine
1)Kui omandatakse vaid kinnisasja osa ja kinnisasi seetõttu tükeldatakse või kaotab väärtust selliselt, et selle ühte või mitut osa ei saa enam otstarbekalt kasutada, on kinnisasja omanikul õigus nõuda kogu kinnisasja või selle osa omandamist või maakorralduse läbiviimist, kui see on võimalik.
2)Kui kinnisasja omandamise eesmärk on saavutatav kinnisasja osa omandamisega, on kinnisasja omanikul õigus nõuda ülejäänud kinnisasja osa omandamata jätmist.
3)Kui omandatakse vaid kinnisasja osa, ei pea menetluse läbiviija kinnisasja jagamisel ja piiride muutmisel arvestama kehtiva detailplaneeringuga ega selle koostamise kohustusega.
4)Kui omandatakse vaid kinnisasja osa, on menetluse läbiviijal õigus kinnisasja omaniku eest esitada avaldusi ja teha kõiki teisi kinnisasja jagamisega ja piiri muutmisega seotud toiminguid juhul, kui piiri muutmisega ei kaasne kinnisasja osade vahetamist.
3. peatükk Tasu ja hüvitised
§ 11. Tasu ja täiendav hüvitis
1)Kinnisasja omandaja peab kinnisasja omandamise korral maksma kinnisasja omanikule tasu.
2)Tasu koosneb kinnisasja väärtusest ja hüvitisest kinnisasja omandamisega otseselt kaasneva varalise kahju ja saamata jääva tulu eest, kui need esinevad.
2^1)Kohaliku omavalitsuse üksusele kuuluv kinnisasi omandatakse tasu eest ilma käesoleva seaduse §-des 15‒17 nimetatud täiendavate hüvitisteta.
2^2)Maareformi seaduse või riigivaraseaduse alusel kohaliku omavalitsuse üksusele tasuta antud kinnisasja eest ei maksta tasu ja riik hüvitab sellele kinnisasjale tehtud kasulikud kulutused, kui nendega on kinnisasja oluliselt parendatud.
3)Tasu makstakse rahas, kui pooled ei lepi kokku teisiti.
3^1)Tasu ei maksta osas, milles kinnisasja omandaja võtab kokkuleppel kinnisasja omanikuga kohustuse rajada omandataval kinnisasjal asuva rajatise asemel funktsionaalselt samaväärne rajatis uues asukohas. Kinnisasja omandaja võib kokkuleppe sõlmida ka piiratud asjaõiguse omanikuga.
4)Kinnisasja omanikule makstakse täiendavat hüvitist käesoleva seaduse §-des 15−17 sätestatud korras, kui käesolevast seadusest ei tulene teisiti.
5)Tasu määratakse selle kuupäeva seisuga, millal kutseline hindaja või menetluse läbiviija määras menetluses esimest korda kinnisasja väärtuse. Menetluse läbiviija võib põhjendatud juhul väärtuse määramise kuupäeva ajakohastada.
6)Tasu määratakse alates 1-eurosest väärtusest ühe euro täpsusega ja alates 100-eurosest väärtusest kümne euro täpsusega. Täiendavad hüvitised ümardatakse ühe euro täpsusega.
§ 12. Kinnisasja ja piiratud asjaõiguse väärtuse ning varalise kahju hindamine
1)Menetluse läbiviija korraldab omandatava kinnisasja ja piiratud asjaõiguse väärtuse ning omandamisega seotud muu varalise kahju hindamise tähtajaga, mis ei või olla lühem kui kaks nädalat ega pikem kui kaks kuud.
2)Vajaduse korral tellitakse väärtuse määramiseks hindamine kutsetunnistusega hindajalt, kellel on kutseseaduse kohane kehtiv 7. taseme vara hindaja kutse, või selgitab väärtuse välja Maa-amet maakatastriseaduse § 9 lõike 2^1  alusel peetavas tehingute andmebaasis sisalduvate tehinguandmete ja turuanalüüsi alusel. Menetluse läbiviija võib väärtuse määrata, lähtudes maa hindamise seaduse, looduskaitseseaduse, riigivaraseaduse või muu asjakohase seaduse alusel kinnitatud metoodikast.
3)Kinnisasja omandamisel viiakse hindamine läbi hüvitamise eesmärgil. Kahju hüvitamine on tegevus, mille eesmärk on kahju kannatava isiku asetamine olukorda, mis on võimalikult lähedane olukorrale, milles ta oleks olnud, kui omandamise asjaolu ei oleks esinenud.
4)Kui omandamisele kuuluv kinnisasjast tehtav äralõige on iseseisvalt kasutatav, hinnatakse äralõiget kui võimalikku müügiobjekti. Kui äralõige ei ole iseseisvalt kasutatav, on hindamise aluseks kinnisasja kui terviku turuväärtuse vähenemine, mis on põhjustatud kinnisasjast tehtavast äralõikest ja ümbritseva keskkonna muutusest.
5)Hoonestatud kinnisasja väärtuse hindamisel lähtutakse kinnisasja turuväärtusest või maa turuväärtuse ning hoone kulumiga ehitusmaksumuse summast, olenevalt sellest, kumb on suurem. Kui kinnisasja füüsilisest isikust omanikult omandatakse kinnisasi, kus asub tema elamiseks kasutatav hoone, siis lähtutakse kinnisasja väärtuse hindamisel maa turuväärtuse ja hoone ehitusmaksumuse summast
6)Kinnisasjade vahetamisel ja riigile kuuluva kinnisasja võõrandamisel lähtutakse kinnisasja turuväärtusest, mis määratakse käesoleva paragrahvi lõikes 2 sätestatu kohaselt.
7)Hindamise tulemus vormistatakse hindamisaruandena. Hindamisaruanne koostatakse hindamise head tava arvestades ja vajaduse korral kaasatakse hindamisse teise eriala ekspert.
§ 13. Otseselt kaasneva varalise kahju hüvitamine
1)Hüvitamisele kuulub selgelt tuvastatud ja tõendatud otseselt kaasnev varaline kahju, mis on tekkinud kinnisasja turuväärtuse vähenemisega äralõike tõttu. Otseselt kaasnev varaline kahju hüvitatakse ühekordselt.
2)Otseselt kaasneva varalise kahjuna käsitatakse eelkõige kinnisasja omanikule alles jääva kinnisasjaga seonduvat järgmist kahju:
1)ehitise likvideerimine või kasutuks muutumine, samuti muude parenduste kasutuks muutumine;
2)detailplaneeringu elluviimise võimaluse kaotamine või ehitusvõimaluse vähenemine või kaotamine;
3)metsa, muu taimestiku ja istanduse hävimine;
4)kinnisasjalt avalikult kasutatavale teele juurdepääsu likvideerimine või pikenemine.
§ 14. Saamata jääva tulu hüvitamine
1)Kinnisasja omaniku saamata jääva tuluna käsitatakse kasu, mida isik oleks tõenäoliselt saanud, eelkõige tema tehtud ettevalmistuste tõttu, kui kinnisasja omandamist ei oleks toimunud.
2)Piiratud asjaõigusest või rendi- ja üürilepingust tulenev saamata jääv tulu hüvitatakse kuni lepingu lõppemiseni, kui lepingu lõppemiseni on vähem kui aasta. Lepingu ennetähtaegse lõpetamise korral hüvitatakse saamata jääv tulu ühe aasta ulatuses.
§ 15. Täiendav hüvitis kinnisasja omandamise menetluses kokkuleppele jõudmise eest
1)Kinnisasja omanikule makstakse kinnisasja omandamise menetluses kinnisasja omandamise kokkuleppe saavutamise eest täiendavat hüvitist (edaspidi motivatsioonitasu).
2)Motivatsioonitasu makstakse iga omandatava kinnisasja kohta vaid osa eest, mis on vajalik avalikes huvides. Kui kinnisasi omandatakse avalikust huvist suuremas ulatuses, siis motivatsioonitasu selle osa eest ei maksta.
3)Motivatsioonitasu on 20 protsenti käesoleva seaduse § 11 lõikes 2 nimetatud tasust, kuid mitte vähem kui 0,8-kordne Statistikaameti avaldatud tehingule eelneva aasta keskmine brutokuupalk ja mitte rohkem kui 50-kordne keskmine brutokuupalk.
4)Kinnisasja jagamisel tekkinud uue kinnisasja eest ei maksta motivatsioonitasu, kui kinnisasja omanik jagas kinnisasja pärast kinnisasja omandamist põhjustava objekti asukoha teada saamist.
§ 16. Täiendav hüvitis elamiseks kasutatava hoone või eluruumi kaotuse eest
Kinnisasja omanikule makstakse alaliseks või perioodiliseks elamiseks kasutatava eluruumi, hoone või hoone osa kaotuse eest ühekordset täiendavat hüvitist kümme protsenti käesoleva seaduse § 11 lõikes 2 nimetatud tasust.
§ 17. Täiendav hüvitis asjaajamisega ja võrdleva hindamisaruande tellimisega kaasnevate kulude eest
1)Kinnisasja omanikule makstakse menetluses osalemisega kaasnevate asjaajamise ja võrdleva hindamisaruande tellimise kulude eest ühekordset täiendavat hüvitist, mis vastab Statistikaameti avaldatud tehingule eelneva aasta keskmisele brutotunnipalgale 16 tunni eest.
2)Asjaajamisele ja võrdleva hindamisaruande tellimisele tehtud dokumentaalselt tõendatud põhjendatud kulud, mis ületavad käesoleva paragrahvi lõikes 1 nimetatud määra, hüvitatakse kinnisasja omanikule kuludokumentide alusel, kuid mitte rohkem kui Statistikaameti avaldatud tehingule eelneva aasta keskmise brutokuupalga 0,5-kordses määras.
§ 18. Hüvitis servituudi, reaalkoormatise ja ostueesõiguse kustutamise korral
1)Kui omandatavat kinnisasja koormav servituut, reaalkoormatis või ostueesõigus kustutatakse, peab kinnisasja omandaja hüvitama nende asjaõiguste kustutamisest tekkiva kahju.
2)Kui omandatav kinnisasi on koormatud reaalservituudiga, on valitseva kinnisasja omanikul õigus võimaluse korral nõuda hüvitise asemel uue reaalservituudi seadmist.
3)Kui omandatav kinnisasi on koormatud kasutusvaldusega, võib kasutusvaldaja kinnisasjade vahetamisel riigilt või kohaliku omavalitsuse üksuselt taotleda omandatud kinnisasjale kasutusvalduse seadmist samadel tingimustel.
§ 19. Hüpoteegi järjekoht kinnisasja asendamise korral
Kui omandatav kinnisasi, millel on mitu hüpoteeki, asendatakse teise kinnisasjaga, säilivad hüpoteekide omavahelised järjekohad.
§ 20. Hüvitis rentnikule ja üürnikule lepingu lõppemise korral
1)Kui kinnisasja omandamise tõttu rendi- või üürileping erakorraliselt üles öeldakse, on rentnikul või üürnikul õigus nõuda selgelt tuvastatud ja tõendatud varalise kahju hüvitamist.
2)Lepingu ennetähtaegse lõpetamise korral hüvitatakse otseselt kaasnev varaline kahju ja saamata jääv tulu kuni lepingu lõppemiseni, kuid mitte rohkem kui ühe aasta ulatuses, ning kaasnevad kahjud ja saamata jääv tulu hüvitatakse ühekordselt.
§ 21. Õigustatud isikule hüvitise maksmise otsustamine
Otseselt kaasneva varalise kahju ja saamata jääva tulu eest rentnikule, üürnikule ja piiratud asjaõiguse omajale hüvitise maksmise otsustab isik, kelle pädevuses on kinnisasja omandamise otsustamine.
4. peatükk Kinnisasja omandamise menetlus
§ 22. Kinnisasja omandamise läbirääkimiste alustamine
1)Menetluse läbiviija alustab kinnisasja omanikuga läbirääkimisi ning tal on õigus pakkuda omandamise eesmärgist ja olukorrast tulenevalt:
1)kinnisasja omandamist;
2)kinnisasja omandamist kiirmenetluse korras;
3)kinnisasja vahetamist või
4)maakorralduse läbiviimist.
2)Läbirääkimiste pidamisel võib menetluse läbiviija asemel osaleda tema volitatud isik.
§ 23. Kinnisasja omandamine kiirmenetluse korras
1)Kinnisasja võib kiirmenetluse korras omandada, kui kinnisasja eeldatav väärtus on alla 0,3-kordse Statistikaameti avaldatud tehingule eelneva aasta keskmise brutokuupalga.
2)Kinnisasja omandamise tasu kiirmenetluses on võrdne 0,3-kordse Statistikaameti avaldatud tehingule eelneva aasta keskmise brutokuupalgaga.
3)Kiirmenetluses ei maksta käesoleva seaduse §-s 17 nimetatud täiendavat hüvitist.
4)Kiirmenetluses hindamistoimingut läbi ei viida.
5)Kui kiirmenetluses 30 päeva jooksul kokkulepet ei saavutata, võib menetluse läbiviija alustada läbirääkimisi kinnisasja omandamiseks kokkuleppel või maakorralduse läbiviimiseks või võib käesoleva seaduse § 3 lõikes 1 nimetatud isik otsustada kinnisasja sundvõõrandamise.
§ 24. Kinnisasja vahetamine
1)Kinnisasja võib vahetada kinnisasja omandajale kuuluva teise kinnisasja vastu.
2)Kinnisasja vahetamisel motivatsioonitasu ei maksta.
3)Kinnisasja vahetamisel lähtutakse järgmistest kriteeriumidest:
1)vahetatakse ühesuguse sihtotstarbega katastriüksusi, kuid erandina võib vahetada erineva sihtotstarbega katastriüksusi, kui vahetusmaa maa-ala üldplaneeringus kavandatud perspektiivne maakasutuse juhtotstarve vastab vahetatava katastriüksuse sihtotstarbele;
2)vahetatavad kinnisasjad peavad paiknema sarnases turupiirkonnas.
4)Kinnisasja omanikule hüvitatakse vahetatavate kinnisasjade väärtuste vahe rahas, kui kinnisasi omandatakse vahetamise teel. Vahetatavate kinnisasjade harilik väärtus ei tohi erineda rohkem kui 30 protsenti, kui kinnisasjade vahetamisel tekib hüvitamiskohustus kinnisasja omanikul, kes omandab vahetuse teel riigile kuuluva kinnisasja.
§ 25. Maakorraldus
1)Kinnisasja piire võib muuta maakorraldustoimingu käigus. Maakorraldus viiakse läbi maakorraldusseaduses sätestatud korras.
2)Kinnisasja osade vahetamisel ja ümberkruntimisel ei maksta maakorralduse osalisele käesolevas seaduses sätestatud täiendavaid hüvitisi.
3)Kui kinnisasja piiri muutmisega ei kaasne osade vahetamist, makstakse maakorralduse osalisele kinnisasjast tehtava äralõike eest tasu ja käesoleva seaduse §-s 15 nimetatud täiendavat hüvitist. Motivatsioonitasu makstakse äralõike tasu alusel.
4)Kui käesoleva paragrahvi lõikes 3 nimetatud juhul jääb äralõike eeldatav tasu alla 0,3-kordset Statistikaameti avaldatud eelneva aasta keskmist brutokuupalka, makstakse äralõike eest käesoleva seaduse § 23 lõikes 2 nimetatud kiirmenetluse tasu ja §-s 15 nimetatud täiendavat hüvitist.
§ 26. Läbirääkimiste pidamine
1)Kinnisasja omandamise menetluses selgitatakse välja kinnisasja omaniku soov ja menetluse läbiviija võimalused pakkuda kinnisasja omandamiseks alternatiive.
2)Menetluse läbiviija teeb kinnisasja omanikule kirjaliku pakkumuse, määrates talle tähtaja pakkumusega nõustumiseks või vastuväidete esitamiseks.
3)Kui pakkumus tehakse kinnisasja omandamiseks, lähtutakse pakkumuse tegemisel välja selgitatud tasust ja käesolevas seaduses sätestatud täiendavast hüvitisest või hüvitistest.
4)Kui pakkumus tehakse kinnisasja omandamiseks kiirmenetluse korras, pakutakse kinnisasja omanikule käesoleva seaduse § 23 lõikes 2 nimetatud tasu.
5)Kui pakkumus tehakse kinnisasja vahetamiseks, lähtutakse käesoleva seaduse §-s 24 sätestatust.
6)Kui kinnisasja omanik soovib maakorralduse läbiviimist ja see on võimalik, korraldab menetluse läbiviija maakorralduse algatamise.
7)Kui kinnisasja omanik nõustub menetluse läbiviija pakkumusega, kuid ei nõustu tasu või vahetamiseks pakutava kinnisasja hindamise tulemusega, võib ta teha võrdlevale hindamisaruandele tuginedes omapoolse ettepaneku. Seejärel asuvad menetlusosalised läbi rääkima.
§ 27. Kokkuleppe sõlmimine ja kinnisasja omandamine
1)Kui kinnisasja omanik nõustub menetluse läbiviija pakkumusega, esitab ta nõusoleku, mille alusel kinnisasja omandamise otsustaja otsustab kinnisasja omandamise raha eest või selle vahetamise teise kinnisasjaga.
2)Kokkuleppel kinnisasja omanikuga võib omandada kinnisasja suuremas ulatuses, kui see on avalikust huvist lähtudes vajalik, eesmärgiga seejärel läbi viia maakorraldustoiming või võõrandada kinnisasi teisele kinnisasja omanikule, kellelt omandatakse kinnisasi avalikes huvides. Kui tervikuna omandatud kinnisasjast kasutatakse avalikes huvides vaid osa, võib kinnisasjast üle jääva osa arvata riigi maareservi või liita riigimetsamaaga.
3)Kinnisasja omandamise otsustaja võib käesoleva paragrahvi lõikes 2 nimetatud viisil omandatud kinnisasja võõrandada otsustuskorras, kui see on vajalik teise kinnisasja terviklikkuse ja otstarbeka kasutamise tagamiseks.
4)Kinnisasja omandamise menetluses tuleb kinnisasja omanikuga saavutada kinnisasja omandamise kokkulepe menetluse läbiviija määratud tähtaja jooksul, mis arvestab menetlustoimingute keerukust.
5)Kui kinnisasja omanik ei esita käesoleva seaduse § 26 lõike 2 alusel määratud tähtajaks pakkumuse kohta nõusolekut, otsustab kinnisasja omandaja sundvõõrandamise.
6)Kinnisasja omandamise otsustaja määrab kinnisasja omandamise lepingu sõlmimiseks tähtaja. Tähtaeg võib olla kuni kaks kuud kinnisasja omandamise otsuse kättesaamisest arvates. Põhjendatud juhul võib kinnisasja omandamise otsustaja nimetatud tähtaega pikendada.
7)Kui kinnisasja omanik hoiab kinnisasja omandamise lepingu sõlmimisest kõrvale, otsustab kinnisasja omandaja sundvõõrandamise.
§ 27^1. Omandatavat kinnisasja koormava piiratud asjaõiguse kustutamine
1)Omandatavat kinnisasja koormav piiratud asjaõigus või märge kustutatakse kinnisasja omaniku ja piiratud asjaõiguse või märke omaja nõusolekul.
2)Kui isik, kelle kasuks on omandatava kinnisasja kinnistusraamatu registriossa kantud piiratud asjaõigus või märge, ei anna nõusolekut piiratud asjaõiguse või märke kustutamiseks, võib omandamise otsustaja põhjendatud juhul otsustada piiratud asjaõiguse või märke sundkustutamise.
3)Hüpoteegi sundkustutamise korral on hüpoteegipidajal õigus nõuda kinnisasja omanikult hüpoteegiga tagatud nõude osalist rahuldamist omanikule makstud hüvitise ulatuses.
4)Kui piiratud asjaõiguse või märke omaja elu- või asukoht ei ole teada, teavitab menetluse läbiviija piiratud asjaõiguse või märke omajat sundkustutamise kavatsusest ja avaldab piiratud asjaõiguse või märke sundkustutamise otsuse käesoleva seaduse § 7 lõikes 4 sätestatud korras.
§ 28. Keelumärke kandmine kinnistusraamatusse
Kui kinnisasja omanikuga ei saavutata kinnisasja omandamise kokkulepet, võib menetluse läbiviija esitada kinnistusraamatu pidajale avalduse keelumärke kandmiseks kinnisasja kinnistusregistriosa kolmandasse jakku. Keelumärke kinnistusraamatusse kandmiseks ei ole vaja kinnisasja omaniku ega teiste kinnistusraamatust nähtuvate puudutatud isikute nõusolekut.
5. peatükk Sundvõõrandamise otsustamine
§ 29. Sundvõõrandamise otsus
1)Sundvõõrandamise otsus peab sisaldama kõiki olulisi asjaolusid, sealhulgas sundvõõrandamise põhjendust, tasu ja täiendavate hüvitiste suurust ning tähtaega valduse vabatahtlikuks üleandmiseks.
2)Sundvõõrandamise otsus toimetatakse menetlusosalisele kätte käesoleva seaduse § 7 lõikes 3 või 4 sätestatud viisil. Otsuse resolutiivosa avaldamisel üleriigilise levikuga ajalehes ja Ametlikes Teadaannetes esitatakse ka teave, kuhu isik peab talle määratud tasu või hüvitise väljamaksmiseks pöörduma.
3)Kui käesoleva seaduse § 7 lõikes 4 nimetatud põhjusel ei ole kinnisasja omanikuga võimalik ühendust saada või menetlusosaline ei ole teada, võib tema kinnisasja suhtes teha sundvõõrandamise otsuse ning tasu ja hüvitis hoiustatakse ja makstakse välja käesoleva seaduse § 30 lõigetes 2–5 sätestatud korras.
§ 30. Tasu ja täiendava hüvitise väljamaksmine
1)Tasu ja täiendav hüvitis või hüvitised makstakse viivitamata pärast sundvõõrandamise otsuse tegemist kinnisasja omanikule ja piiratud asjaõiguse omajale välja tema esitatud arvelduskontole.
2)Tasu ja käesoleva seaduse §-s 16 nimetatud hüvitis kantakse Rahandusministeeriumi või kohaliku omavalitsuse üksuse hallatavale deposiitkontole juhul, kui see tuleb välja maksta isikule, kelle asukoht või arvelduskonto number ei ole teada, või kui menetlusosaline ei ole teada.
3)Rahandusministeeriumi või kohaliku omavalitsuse üksuse hallatavale deposiitkontole kantud tasu ja täiendav hüvitis makstakse õigustatud isikule või tema pärijale välja vastava taotluse esitamisel.
4)Rahandusministeeriumi või kohaliku omavalitsuse üksuse hallatavale deposiitkontole kantud tasu ja täiendavat hüvitist säilitatakse deposiitkontol kümme aastat ja pärast seda suunatakse raha riigi-, valla- või linnaeelarvesse.
5)Riigi või kohaliku omavalitsuse üksuse deposiitkontol tasu ja täiendava hüvitise säilitamise eest intressi ei maksta.
6. peatükk Kinnisasja valduse ja omandi üleminek
§ 31. Sundvõõrandatava kinnisasja valduse ülevõtmine
1)Sundvõõrandatava kinnisasja valdus võetakse üle pärast tasu ja hüvitise maksmist sundvõõrandamise otsuses valduse vabatahtlikuks üleandmiseks määratud tähtaja jooksul.
2)Kui valdust vabatahtlikult üle ei anta, võtab sundvõõrandatava kinnisasja valduse kinnisasja omanikult üle ja annab kinnisasja omandajale üle kohtutäitur täitemenetluse seadustikus sätestatud korras. Täitekulud tasub kinnisasja omandaja.
3)Kohtutäitur määrab kinnisasja omanikule valduse üleandmise tähtajaks 30 päeva.
§ 32. Sundvõõrandatava kinnisasja valduse ülevõtmise akt
1)Sundvõõrandatava kinnisasja valduse ülevõtmise ja -andmise kohta koostab kohtutäitur akti, millele kirjutavad alla menetlusosalised, kohtutäitur ning ülevõtmise ja -andmise juures viibinud kaks manukat. Kui menetlusosaline keeldub aktile alla kirjutamast, tehakse selle kohta akti märge. Akt saadetakse menetlusosalistele ja menetluse läbiviijale.
2)Sundvõõrandatava kinnisasja valduse ülevõtmise ja -andmise akti vormi kehtestab valdkonna eest vastutav minister määrusega.
§ 33. Tasu ja täiendava hüvitise vähendamine
1)Kinnisasja omandamise otsustajal on õigus vähendada kinnisasja omandamise või sundvõõrandamise otsusega määratud tasu ja täiendavat hüvitist, kui enne kinnisasja kinnistamist omandaja nimele esinevad kinnisasja väärtust vähendavad või omandamise eesmärgi saavutamist raskendavad kahjustused, nagu keskkonnareostus, ulatuslik puurimine, kaevamine või metsaraie.
2)Pärast kinnisasja väärtust vähendavate asjaolude ilmnemist teavitab menetluse läbiviija kinnisasja omanikku vajadusest vähendada tasu ja täiendavat hüvitist.
3)Menetluse läbiviija selgitab välja väärtuse vähenemise, kaasates vajaduse korral vastavat kutsetunnistust omava hindaja. Seejärel asuvad pooled läbi rääkima.
4)Kinnisasja omandamise otsustaja teeb tasu ja täiendava hüvitise vähendamise otsuse välja selgitatud väärtuse alusel.
5)Tasu ja täiendava hüvitise vähendamisel on kinnisasja omandajal isiku suhtes, kellele tasu või täiendav hüvitis on välja makstud, enam makstud summa tagasinõude õigus.
§ 34. Juhusliku hävimise riisiko ja maksude tasumine
1)Asja juhusliku hävimise riisiko läheb kinnisasja omandajale üle kinnisasja valduse ülevõtmisega.
2)Kinnisasja omandaja on kohustatud alates valduse ülevõtmisest tasuma kinnisasjal lasuvad maksud.
§ 35. Kinnisasja kinnistamine omandaja nimele ja kannete kustutamine kinnistusraamatust
2)Menetluse läbiviija esitab kinnisasja omandi ülekandmiseks kinnistamisavalduse, millele lisatakse kinnisasja sundvõõrandamise otsus ning tõend tasu ja täiendava hüvitise maksmise kohta isikule või riigi või kohaliku omavalitsuse üksuse hallatavale deposiitkontole. Kinnistamisavalduse võib esitada pärast sundvõõrandamise otsuse jõustumist.
2^1)Kinnistusosakond teeb kinnisasja sundvõõrandamise otsuse ja menetluse läbiviija avalduse alusel kande omandi ülekandmise kohta ning kustutab omandatava kinnisasja kinnistusregistrist kustutamisele kuuluvad piiratud asjaõigused ja märked.
7. peatükk Kinnisasja tagastamine
§ 36. Kinnisasja tagastamine
1)Kinnisasja endisel omanikul on õigus nõuda talle kuulunud kinnisasja tagastamist, kui kinnisasja omandaja või tema õigusjärglane ei kasuta omandatud kinnisasja omandamise eesmärgi kohaselt.
2)Taotluse kinnisasja tagastamiseks võib kinnisasja omandamise otsustajale esitada ühe aasta jooksul arvates päevast, kui kinnisasja endine omanik sai teada või pidi teada saama omandatud kinnisasja omandamise eesmärgile mittevastavast kasutamisest.
3)Kinnisasja tagastamise korral on kinnisasja endine omanik kohustatud tagastama kinnisasja eest saadud tasu. Kinnisasja võõrandamise eest saadud käesoleva seaduse §-des 15‒17 nimetatud täiendavaid hüvitisi ei tagastata.
4)Kinnisasja ei tagastata, kui riik või kohaliku omavalitsuse üksus võõrandab omandatud kinnisasja kolmandale isikule omandamise eesmärgi saavutamiseks.
§ 37. Kinnisasja tagastamisest keeldumine
Kinnisasja tagastamisest võib keelduda, kui:
1)kinnisasi on võrreldes omandamise hetkega oluliselt muutunud;
2)omandatud kinnisasja omanik sai kinnisasjade vahetamisel või kinnisasja omandajale kuuluva kinnisasja võõrandamisel endale teise kinnisasja;
3)omandatud kinnisasja ei kasutata omandamise esialgse eesmärgi kohaselt, kuid omandatud kinnisasja kasutatakse tagastamise taotlemise ajal avalikes huvides.
§ 38. Õiguste ennistamine kinnisasja tagastamise korral
Kinnisasja koormanud ja menetluse käigus kinnistusraamatust kustutatud õiguste omajal on õigus ühe aasta jooksul pärast omandatud kinnisasja tagastamist nõuda kinnisasja omandajalt talle kuulunud õiguste ennistamist.
8. peatükk Sundvalduse seadmine
§ 39. Sundvaldus
1)Sundvalduse seadmise otsustab isik, kelle pädevuses on ehitusseadustiku kohaselt välja anda ehitusluba või otsustada eratee avalikuks kasutamiseks määramine. Ehitusloa kohustuse puudumise korral otsustab sundvalduse seadmise kohaliku omavalitsuse üksus.
2)Sundvalduse seadmisele kohaldatakse kinnisasja sundvõõrandamise sätteid, kui käesolevast peatükist ei tulene teisiti.
3)Sundvalduse seadja teavitab kinnisasja omanikku sundvalduse seadmise menetlusest. Korteriomandi omanikku võib sundvalduse seadmise menetlusest teavitada korteriühistu kaudu. Kui teavitus on korteriühistule kätte toimetatud, loetakse teavitus kättetoimetatuks korteriomandi omanikule.
4)Kinnisasja omanikul on õigus nelja nädala jooksul käesoleva paragrahvi lõikes 3 nimetatud teate kättesaamisest arvates esitada sundvalduse seadjale oma arvamus.
5)Kinnisasja omanikule makstakse sundvalduse seadmise korral sundvalduse tasu, kui ei lepita kokku teisiti. Sundvalduse seadmise korral ei maksta käesoleva seaduse §-des 15‒17 nimetatud täiendavaid hüvitisi. Sundvalduse tasu määratakse käesoleva seaduse § 12 lõikes 2 sätestatud korras.
5^1)Kui sundvaldus seatakse kinnisasjale, mille majandamiseks on asutatud korteriühistu, võib sundvalduse seadja otsustada tasu maksmise korteriühistu kaudu.
6)Kinnisasja omanikule tuleb hüvitada varaline kahju, mis tekib sundvalduse seadmise tõttu.
7)Sundvalduse seadmise otsus peab sisaldama järgmisi andmeid:
1)andmed isiku kohta, kelle kasuks on sundvaldus seatud;
2)millisel viisil on sundvalduse teostaja õigustatud kinnisasja kasutama;
3)sundvalduse tasu, selle maksmise kord ja
4)põhjendatud juhul info varalise kahju hüvitamise kohta;
5)maakatastri sundvalduse ruumiandmete tunnus.
8^1)Sundvalduse ruumiandmed määratakse ja registreeritakse maakatastris ruumiandmetena.
9)Sundvalduse seadja esitab maakatastrile sundvalduse seadmise otsuse seitsme päeva jooksul otsuse vastuvõtmisest arvates.
10)Isik, kelle kasuks sundvaldus seatakse, võib kinnisasja kasutada ainult sundvalduse seadmise otsuses ettenähtud eesmärgil.
§ 40. Erisus sundvalduse seadmisel tehnovõrgu ja -rajatise talumise kohustuse kehtestamiseks
1)Asjaõigusseaduse § 158^1  lõikes 1 sätestatud tehnovõrgu või -rajatise talumise kohustuse kehtestamiseks seatakse käesolevas seaduses sätestatud eeldustel sundvaldus asjaõigusseaduse § 158^1  lõikes 1^1  nimetatud isiku kasuks.
2)Asjaõigusseaduse § 158^1  lõikes 1^1  nimetatud isik, kes soovib kinnisasjale ehitada avalikes huvides tehnovõrku või -rajatist, võib sundvalduse seadjale esitada taotluse kinnisasjale sundvalduse seadmiseks. Kui tehnovõrk või -rajatis, mille ehitamiseks sundvalduse seadmist taotletakse, paikneb mitmel kinnisasjal, võib sundvalduse seadmise taotluse esitada kõigi nimetatud kinnisasjade suhtes eraldi või ühiselt.
3)Sundvalduse seadmise taotlus peab sisaldama:
1)sundvalduse seadmise taotleja andmeid ning kinnitust, et isik, kes sundvalduse seadmist taotleb, kuulub asjaõigusseaduse § 158^1  lõikes 1^1  nimetatud isikute hulka;
2)selle kinnisasja koha-aadressi ja katastritunnust, mille suhtes sundvalduse seadmist taotletakse;
3)sundvalduse tasu suurust, kui kinnisasja omanik ja tehnovõrgu või -rajatise omanik on selles kokku leppinud;
4)sundvalduse seadmise eesmärgi kirjeldust koos viitega kehtestatud riigi või kohaliku omavalitsuse eriplaneeringule, üldplaneeringule, detailplaneeringule, projektjoonisele või väljastatud projekteerimistingimustele, mille alusel sundvalduse seadmist taotletakse;
5)maakatastri sundvalduse ruumiandmete tunnust;
6)viidet ehitisregistris olevale ehitusloa või ehitisteatise taotluse numbrile, kui see on seaduse kohaselt nõutav.
5)Asjaõigusseaduse § 158^1  lõikes 1 sätestatud tehnovõrgu või -rajatise talumise kohustuse eest määratakse kinnisasja omanikule makstav sundvalduse tasu kinnisasja omaniku ja tehnovõrgu või -rajatise omaniku kokkuleppe alusel. Kui nimetatud kokkulepet ei ole saavutatud, määrab sundvalduse seadja perioodilise sundvalduse tasu, mille suurus ei ületa samadel tingimustel tehnovõrgu või -rajatise vahetu seadusjärgse talumiskohustuse eest makstavat tasu. Lisaks võib sundvalduse seadja määrata põhjendatud juhul ühekordse hüvitise käesoleva seaduse § 39 lõikes 6 nimetatud alusel.
5^1)Kui kinnisasja omanik ja tehnovõrgu või -rajatise omanik on saavutanud sundvalduse seadmises ja selle tasus kokkuleppe, ei ole sundvalduse seadmise menetlus vajalik ning sundvalduse seadja teeb sundvalduse otsuse poolte kokkuleppe alusel.
6)Tasu maksmise ja põhjendatud juhul varalise kahju hüvitamise kohustus on asjaõigusseaduse § 158^1  lõikes 1 sätestatud tehnovõrgu või -rajatise omanikul.
7)Asjaõigusseaduse § 158^1  lõikes 1^1  nimetatud isik on kohustatud sundvalduse ruumilise ulatuse määrama maakatastris.
8)Sundvalduse olemasolul võib tehnovõrgu või -rajatise omanik anda selle kirjalikus vormis sõlmitud lepinguga allkasutusse elektroonilise side teenuse osutamiseks vajaliku rajatise paigutamiseks kinnisasja omaniku nõusolekuta tingimusel, et lisanduva rajatise kaitsevöönd ei ületa olemasoleva rajatise kaitsevööndit.
9)Käesolevas paragrahvis sätestatut kohaldatakse ka olemasoleva tehnovõrgu või -rajatise puhul.
9. peatükk Ülemineku- ja rakendussätted
1. jagu Üleminekusätted
§ 41. Enne käesoleva seaduse jõustumist algatatud menetluste lõpuleviimine
Kui kinnisasja sundvõõrandamise otsus on vastu võetud enne 2018. aasta 1. juulit, viiakse kinnisasja sundvõõrandamise menetlus lõpuni kinnisasja sundvõõrandamise seaduse alusel.
2. jagu Seaduste muutmine ja kehtetuks tunnistamine
Rahvusvahelise eraõiguse seadus
§ 1. Seaduse kohaldamisala
1)Käesolevat seadust kohaldatakse juhtudel, mil õigussuhtel on kokkupuude rohkem kui ühe riigi õigusega.
2)Käesolevas seaduses sätestatut kohaldatakse üksnes ulatuses, milles ei ole sätestatud teisiti välislepingus või järgmistes Euroopa Liidu määrustes:
1)Euroopa Parlamendi ja nõukogu määrus (EÜ)nr 864/2007 lepinguväliste võlasuhete suhtes kohaldatava õiguse kohta („Rooma II”)(ELT L 199, 31.07.2007, lk 40–49);
2)Euroopa Parlamendi ja nõukogu määrus (EÜ)nr 593/2008 lepinguliste võlasuhete suhtes kohaldatava õiguse kohta („Rooma I”)(ELT L 177, 04.07.2008, lk 6–16);
3)nõukogu määrus (EÜ)nr 4/2009 kohtualluvuse, kohaldatava õiguse, kohtuotsuste tunnustamise ja täitmise ning koostöö kohta ülalpidamiskohustuste küsimustes (ELT L 007, 10.01.2009, lk 1–79);
4)Euroopa Parlamendi ja nõukogu määrus (EL)nr 650/2012, mis käsitleb kohtualluvust, kohaldatavat õigust ning otsuste tunnustamist ja täitmist, ametlike dokumentide vastuvõtmist ja täitmist pärimisasjades ning Euroopa pärimistunnistuse loomist (ELT L 201, 27.07.2012, lk 107–134);
5)nõukogu määrus (EL)nr 1259/2010 tõhustatud koostöö rakendamise kohta abielulahutuse ja lahuselu suhtes kohaldatava õiguse valdkonnas (ELT L 343, 29.12.2010, lk 10–16).
§ 2. Välisriigi õiguse kohaldamine
1)Kui seaduse, välislepingu, käesoleva seaduse § 1 lõikes 2 nimetatud Euroopa Liidu määruse või tehingu kohaselt kuulub kohaldamisele välisriigi õigus, kohaldab kohus seda sellest sõltumata, kas selle kohaldamist taotletakse või mitte.
2)Kui seaduse, välislepingu või käesoleva seaduse § 1 lõikes 2 nimetatud Euroopa Liidu määruse kohaselt võib isik valida kohaldatava õiguse, võib isik sellist õigust kasutada kuni eelmenetluse lõppemiseni või kirjalikus menetluses taotluste esitamise tähtaja möödumiseni.
3)Välisriigi õiguse kohaldamisel lähtutakse kohaldatava õiguse tõlgendusest ja kohaldamise praktikast selles riigis.
§ 3. Mitme õiguskorraga riik
Kui käesoleva seaduse säte viitab mitme õiguskorraga riigi õigusele, kohaldatakse selle riigi õigusega ettenähtud õiguskorda. Kui selle riigi õiguses vastavad sätted puuduvad, kohaldatakse õiguskorda, millega õigussuhte asjaolud on kõige tugevamalt seotud.
§ 4. Välisriigi õiguse väljaselgitamine
1)Kohaldatava välisriigi õiguse sisu tehakse kindlaks asja menetleva kohtu poolt. Menetleval kohtul on õigus nõuda selleks poolte kaasabi.
2)Pooltel on õigus esitada kohtule dokumente välisriigi õiguse sisu kindlakstegemiseks. Kohus ei ole kohustatud poolte esitatud dokumentidest juhinduma.
3)Kohtul on õigus pöörduda abi saamiseks Eesti Vabariigi Justiitsministeeriumi või Välisministeeriumi poole, samuti kasutada eksperte.
4)Kui välisriigi õiguse sisu ei ole kõigile pingutustele vaatamata võimalik mõistliku aja jooksul kindlaks teha, kohaldatakse Eesti õigust.
§ 5. Haldusorgani ja notari õigused välisriigi õiguse kohaldamisel
Käesolevas seaduses kohtu kohta sätestatut kohaldatakse ka haldusorganitele ja notaritele.
§ 6. Tagasisaade ja edasiviide
1)Kui käesolev seadus näeb ette välisriigi õiguse kohaldamise (edasiviide), kohaldatakse selle riigi rahvusvahelise eraõiguse norme. Kui need näevad ette Eesti õiguse kohaldamise (tagasisaade), kohaldatakse Eesti materiaalõiguse norme.
2)Kui välisriigi õigus näeb ette kolmanda riigi õiguse kohaldamise, siis seda edasiviidet ei arvestata.
3)Kui käesoleva seaduse § 23^1 , §-d 55–60 registreeritud kooselu käsitlevas osas või 6. osa 1. peatüki 1. jao sätted näevad ette välisriigi õiguse kohaldamise, kohaldatakse selle riigi materiaalõiguse norme.
§ 7. Avalik kord
Välisriigi õigust ei kohaldata, kui selle kohaldamine viiks tulemuseni, mis on ilmselgelt vastuolus Eesti õiguse oluliste põhimõtetega (avaliku korraga). Sellisel juhul kohaldatakse Eesti õigust.
§ 8. Tehingu vorm
Tehing on vormiliselt kehtiv, kui see vastab tehingule kohaldatava õiguse või tehingu tegemise riigi õiguse vorminõuetele.
§ 9. Esindamine
1)Eeldustele, mille korral esindaja tehtud tehing tekitab esindatavale õigusi ja kohustusi kolmanda isiku suhtes, kohaldatakse selle riigi õigust, kus esindaja tegutses.
2)Käesoleva paragrahvi lõikes 1 nimetatud õigust kohaldatakse ka esindusõiguseta esindaja ja kolmanda isiku vahelisele suhtele.
3)Kinnisasjaõiguse käsutamiseks antud volitus peab vastama kinnisasja asukohariigi õiguse vorminõuetele.
2. osa FÜÜSILINE ISIK
§ 10. Füüsilise isiku elukoht
Füüsilise isiku elukoha kindlaksmääramisel kohaldatakse Eesti õigust.
§ 11. Füüsilise isiku kodakondsus
1)Füüsilise isiku kodakondsus määratakse selle riigi õiguse järgi, mille kodakondsuse üle otsustatakse.
2)Kui füüsilisel isikul on mitme riigi kodakondsus, kohaldatakse selle riigi kodakondsust, millega isik on kõige tugevamalt seotud, kui käesolevas seaduses ei ole sätestatud teisiti.
3)Kui käesolevat seadust tuleb kohaldada kodakondsuseta isikutele või isikutele, kelle kodakondsust ei ole võimalik kindlaks teha, või pagulastele, arvestatakse kodakondsuse asemel isiku elukohta.
§ 12. Füüsilise isiku õigus- ja teovõime
1)Füüsilise isiku õigus- ja teovõimele kohaldatakse tema elukohariigi õigust.
2)Elukoha vahetamine ei kitsenda kord omandatud teovõimet.
3)Isik, kes tegi tehingu, kuigi ta oli oma elukohariigi õiguse järgi teovõimetu või piiratud teovõimega, ei või oma teovõime puudusele tugineda, kui ta oleks olnud teovõimeline selle riigi õiguse järgi, kus ta tehingu tegi. See ei kehti juhul, kui teine pool tema teovõime puudusest teadis või teadma pidi.
4)Käesoleva paragrahvi lõikes 3 sätestatut ei kohaldata perekonna- ja pärimisõiguslikele tehingutele, samuti teises riigis asuvate kinnisasjade kohta käivatele tehingutele.
§ 13. Surnuks tunnistamine
1)Surnuks tunnistamise eeldustele ja tagajärgedele kohaldatakse teadmata kadunu viimase teadaoleva elukohariigi õigust.
2)Kui käesoleva paragrahvi lõikes 1 nimetatud õiguseks on välisriigi õigus, võib teadmata kadunu surnuks tunnistada ka Eesti õiguse järgi, kui huvitatud isikul on selleks õigustatud huvi.
3. osa JURIIDILINE ISIK
§ 14. Juriidilisele isikule kohaldatav õigus
1)Juriidilisele isikule kohaldatakse selle riigi õigust, mille kohaselt ta on asutatud.
2)Kui juriidilist isikut juhitakse tegelikult Eestis või tema põhitegevus toimub Eestis, kohaldatakse juriidilisele isikule Eesti õigust.
§ 15. Kohaldatava õiguse ulatus
Juriidilisele isikule kohaldatava õiguse alusel määratakse eelkõige:
1)juriidilise isiku õiguslik olemus;
2)juriidilise isiku teke ja lõppemine;
3)juriidilise isiku õigusvõime;
4)juriidilise isiku nimi või ärinimi;
5)juriidilise isiku organid;
6)juriidilise isiku sisesuhted;
7)vastutus juriidilise isiku kohustuste eest;
8)juriidilise isiku seadusjärgne esindus;
9)juriidilises isikus osaluse või sellega sarnase õiguse õiguslik olemus ning osaluse või õiguse tekkimise ja teostamise põhimõtted.
§ 16. Esindusõiguse piirang
Juriidiline isik ei või tugineda oma organi esindusõiguse või juriidilise isiku enda õigusvõime piirangule, mis on tehingu teise poole elukoha või tegevuskoha õigusele tundmatu. See ei kehti juhul, kui teine pool sellisest piirangust teadis.
§ 17. Muud isikute ühendused ja varakogumid
1)Käesolevas osas sätestatut kohaldatakse ka muudele organiseeritud isikute ühendustele ja varakogumitele.
2)Lepingulistele ühendustele, millel ei ole organisatsioonilist struktuuri, kohaldatakse käesolevas seaduses lepingute kohta sätestatut.
4. osa ESEMED
§ 18. Asjaõigusele kohaldatav õigus
1)Asjaõiguse tekkimine ja lõppemine määratakse selle riigi õiguse järgi, kus asi asus asjaõiguse tekkimise või lõppemise ajal.
2)Asjaõigust ei saa teostada vastuolus asja asukohariigi õiguse oluliste põhimõtetega.
3)Kui vallasasi satub Eestisse ja asjaõiguse tekkimine või lõppemine ei ole välisriigis lõpule viidud, loetakse välisriigis toimunud sündmused Eestis toimunuks.
4)Kinnisasjalt lähtuvatest kahjulikest mõjutustest tulenevatele nõuetele kohaldatakse käesoleva seaduse § 50.
§ 19. Asja asukohariigi õiguse kohaldamine õigusjärgluse korral
Kui asjaõiguse tekkimine või lõppemine toimub üldõigusjärgluse teel, eelkõige perekonna- või pärimisõiguse alusel, kohaldatakse sellele õigust, mida kohaldatakse õigusjärglusele tervikuna, välja arvatud juhul kui ja niivõrd kuivõrd asja asukohariigi õiguse kohaselt tuleb ka üldõigusjärgluse korral kohaldada asja asukohariigi õigust.
§ 20. Teel olev asi
1)Teel olevale asjale tehingu alusel asjaõiguse tekkimisele ja lõppemisele kohaldatakse asja sihtkohariigi õigust.
2)Pooled võivad kokku leppida ka asja lähtekohariigi või tehingule kohaldatava õiguse kohaldamises.
3)Kokkulepe kohaldatava õiguse kohta ei mõjuta kolmandate isikute õigusi asjale.
§ 21. Kaubadokument
1)Kaubadokumendile kohaldatakse kaubadokumendis endas sätestatud õigust. Kui dokumendis ei ole kohaldatavat õigust määratud, kohaldatakse kaubadokumendile selle riigi õigust, kus asub dokumendi väljaandja tegevuskoht. Teel oleva asja kohta välja antud kaubadokumendile kohaldatakse asja sihtkohariigi õigust.
2)Kaubadokumendile kohaldatav õigus määrab, kas kaubadokumendi üleandmisel on asja omandamise jaoks samasugune tähendus kui asja enda üleandmisel. Kui kaubadokumendi üleandmisel on asja omandamise jaoks samasugune tähendus kui asja enda üleandmisel, kohaldatakse ka asjale kaubadokumendile kohaldatavat õigust.
3)Kui üks isik tugineb asjaõiguse kehtivusele kaubadokumendile kohaldatava õiguse alusel ning teine isik õiguse alusel, mida tuleks kohaldada, kui kaubadokumenti ei oleks välja antud, kohaldatakse õigust, mida tuleks kohaldada, kui kaubadokumenti ei oleks välja antud.
§ 22. Transpordivahendid
1)Õhu-, vee- ja raudteesõidukile kohaldatakse selle päritoluriigi õigust. Päritoluriik on:
1)õhusõidukite puhul riikkondsuse riik;
2)veesõidukite puhul registreerimise koha riik, selle puudumisel kodusadama riik;
3)raudteesõidukite puhul riik, mis on andnud raudteesõiduki kasutamise loa.
2)Seadusest tulenevale pandi- või kinnipidamisõigusele, mis tagab transpordivahendiga tekitatud kahju hüvitamise või transpordivahendile tehtud kulutuste hüvitamise nõuet, kohaldatakse tagatavale nõudele kohaldatavat õigust. Erinevate riikide õiguste alusel tekkinud pandiõiguste korral on varem tekkinud pandiõigus eelistatud hiljem tekkinud pandiõiguse suhtes.
§ 23. Intellektuaalne vara
Intellektuaalsele varale, selle tekkimisele, sisule, lõppemisele ja kaitsele kohaldatakse selle riigi õigust, mille territooriumi jaoks sellele kaitset taotletakse.
§ 23^1. Registreeritud väärtpaber
1)Aktsiale, võlakohustusele ja muule õigusele, mida väljendatakse registrikande kaudu (registreeritud väärtpaber), kohaldatakse selle riigi õigust, kus vastavat registrit peetakse.
2)Kui üks isik (vahendaja)hoiab registreeritud väärtpaberit teise isiku jaoks ja arvel muus kui käesoleva paragrahvi lõikes 1 nimetatud registris või kontol (edaspidi vahendatud väärtpaber), kohaldatakse selles registris või kontol väljendatud õigusele selle riigi õigust, kus vahendatud väärtpaberi kohta registrit või kontot peetakse.
3)Väärtpaberile kohaldatava õiguse alusel määratakse eelkõige:
1)väärtpaberi omajale kuuluva õiguse õiguslik olemus;
2)väärtpaberi omajale kuuluvate õiguste sisu, tekkimine ja lõppemine väärtpaberi suhtes;
3)väärtpaberi käsutamise tagajärjed väärtpaberist tulenevatele õigustele;
4) väärtpaberist tulenevate õiguste teostamise tingimused;
5)väärtpaberi kasutamine tagatisena, sealhulgas müügiõiguse tekkimine ja teostamine;
6)väärtpaberit koormavate õiguste järjekoht;
7)vahendaja õigused ja kohustused vahendatud väärtpaberi suhtes.
4)Vahetusvõlakirja või muu sellise õiguse olemusele, mis on seotud osalusega juriidilises isikus, ning õiguse tekkimise ja teostamise põhimõtetele kohaldatakse käesoleva seaduse §-s 14 sätestatut.
5. osa PÄRIMISÕIGUS
§ 24. Pärimisele kohaldatav õigus
Pärimisele kohaldatakse pärandaja viimase elukohariigi õigust.
§ 25. Õiguse valik
Isik võib testamendi või pärimislepinguga määrata, et tema pärandile kohaldatakse tema kodakondsuse riigi õigust. Selline määrang muutub kehtetuks, kui isik on surma hetkeks vastava riigi kodakondsuse kaotanud.
§ 26. Kohaldatava õiguse ulatus
Pärimisele kohaldatav õigus määrab ära eelkõige:
1)viimse tahteavalduse liigid ja toime;
2)pärimisvõime ja pärimiskõlbmatuse;
3)pärandi ulatuse;
4)pärijate ringi ja nendevahelised suhted;
5)vastutuse pärandaja võlgade eest.
§ 27. Testamendi vormile kohaldatav õigus
1)Testamendi vormile kohaldatakse Haagi 1961. aasta testamendi vormile kohaldatava õiguse konventsiooni (RT II 1998, 16/17, 28).
2)Käesoleva paragrahvi lõikes 1 nimetatud konventsiooni kohaldatakse ka pärimislepingu vormile.
§ 28. Testamendi tegemise võime
1)Isik võib testamenti koostada, muuta või tühistada, kui tal on selline võime selle riigi õiguse järgi, kus oli tema elukoht testamendi koostamise, muutmise või tühistamise ajal. Kui isikul selle riigi õiguse järgi testamendi tegemise võimet ei olnud, võib ta testamenti koostada, muuta või tühistada, kui seda lubab selle riigi õigus, mille kodanik ta oli testamendi koostamise, muutmise või tühistamise ajal.
2)Elukoha või kodakondsuse vahetamine ei kitsenda kord omandatud testamendi tegemise võimet.
3)Käesolevas paragrahvis sätestatut kohaldatakse vastavalt isiku võimele sõlmida, muuta või lõpetada pärimisleping.
§ 29. Pärimislepingud ja vastastikused testamendid
1)Pärimislepingule kohaldatakse selle riigi õigust, kus oli pärandaja elukoht lepingu sõlmimise hetkel, või käesoleva seaduse §-s 25 nimetatud juhul isiku kodakondsuse riigi õigust. Kohaldatav õigus määrab ära pärimislepingu lubatavuse, kehtivuse, sisu, siduvuse ja pärimisõiguslikud tagajärjed.
2)Vastastikune testament peab selle tegemise ajal vastama mõlema testaatori elukohariigi õigusele või nende poolt ühiselt valitud ühe abikaasa elukohariigi õigusele.
6. osa VÕLAÕIGUS
1. peatükk VÕLAÕIGUSE ÜLDSÄTTED JA LEPINGUD
1. jagu Üldsätted ja lepingud
§ 30. Kohaldamisala
Käesoleva jao sätteid ei kohaldata juriidiliste isikute asutamislepingutele, samuti juriidilise isiku organite ja osanike või liikmete isiklikule seadusest tulenevale vastutusele juriidilise isiku kohustuste eest.
§ 31. Eesti õiguse üldist kehtivust omavad sätted
Käesolevas peatükis sätestatu ei mõjuta nende Eesti õiguse sätete kohaldamist, mida tuleb kohaldada, sõltumata lepingule kohaldatavast õigusest.
§ 32. Kohaldatava õiguse valik
1)Lepingule kohaldatakse selle riigi õigust, mille kohaldamises pooled on kokku leppinud.
2)Pooled võivad valida kohaldatava õiguse kogu lepingule või selle osale, kui leping on selliselt jagatav.
3)Asjaolu, et pooled on lepingule kohaldatavaks õiguseks valinud välisriigi õiguse koos välisriigi kohtualluvuse valikuga või ilma selleta olukorras, kus kõik lepingusse puutuvad asjaolud on õiguse valiku ajal seotud ühe riigiga, ei mõjuta selle riigi nende õigusnormide kohaldamist, millest ei või tehinguga kõrvale kalduda (imperatiivsed sätted).
4)Kohaldatava õiguse muutmine pärast lepingu sõlmimist ei mõjuta lepingu vormilist kehtivust käesoleva seaduse § 37 kohaselt ega mõjuta kolmandate isikute õigusi.
5)Õiguse valiku kokkuleppe sisulise ja vormilise kehtivuse suhtes kohaldatakse käesoleva seaduse §-des 36 ja 37 sätestatut.
§ 33. Õiguse valiku puudumisel kohaldatav õigus
1)Kui lepingule kohaldatavat õigust ei ole käesoleva seaduse § 32 kohaselt valitud, kohaldatakse lepingule selle riigi õigust, millega leping on kõige tugevamalt seotud. Kui leping on osadeks jagatav ning lepingu mõni osa on iseseisvalt tugevamalt seotud mõne teise riigiga, võib sellele osale kohaldada selle teise riigi õigust.
2)Eeldatakse, et leping on kõige tugevamalt seotud riigiga, kus on lepingu sõlmimise ajal selle lepingupoole elukoht või juhtorgani asukoht, kes peab täitma lepingule iseloomuliku kohustuse. Kui leping on sõlmitud selle poole majandus- või kutsetegevuse raames, kes peab täitma lepingule iseloomuliku kohustuse, eeldatakse, et leping on kõige tugevamalt seotud riigiga, kus asub selle poole peamine tegevuskoht. Kui lepingu kohaselt tuleb iseloomulik kohustus täita mõnes teises tegevuskohas, siis eeldatakse, et leping on kõige tugevamalt seotud riigiga, kus see teine tegevuskoht asub.
3)Käesoleva paragrahvi lõiget 2 ei kohaldata, kui lepingule iseloomulikku kohustust ei ole võimalik kindlaks määrata.
4)Kui lepingu esemeks on kinnisasjaõigus või õigus kasutada kinnisasja, eeldatakse, et leping on kõige tugevamalt seotud kinnisasja asukohariigiga.
5)Veolepingu puhul eeldatakse, et leping on kõige tugevamalt seotud riigiga, kus asub lepingu sõlmimise ajal vedaja peamine tegevuskoht, kui selles riigis asub ka reisi lähte- või sihtkoht või kaubaveolepingute puhul saatja peamine tegevuskoht, peale- või mahalaadimiskoht. Kaubaveolepingute kohta sätestatut kohaldatakse kõikidele lepingutele, mille põhieesmärk on kaupade vedu.
6)Käesoleva paragrahvi lõikeid 2–5 ei kohaldata, kui asjaoludest nende kogumis selgub, et leping on tugevamalt seotud mõne teise riigiga.
§ 34. Tarbijalepingud
1)Tarbijalepingute puhul ei tohi õiguse valik viia selleni, et tarbijalt võetakse talle tema elukohariigi imperatiivsete sätetega tagatud kaitse:
1)kui lepingu sõlmimisele eelnes tarbija elukohariigis spetsiaalselt temale suunatud pakkumine või reklaam ja kui tarbija on selles riigis teinud lepingu sõlmimiseks vajalikud toimingud;
2)kui tarbija lepingupartner või tema esindaja on tarbijalt tema elukohariigis vastu võtnud tellimuse;
3)kui leping puudutab kaupade müüki ja tarbija on sõitnud oma elukohariigist teise riiki ja seal oma tellimuse esitanud, kui see reis oli korraldatud müüja poolt eesmärgiga kallutada tarbijat lepingut sõlmima.
2)Kui kohaldatavat õigust ei ole käesoleva seaduse § 32 kohaselt valitud, kohaldatakse käesoleva paragrahvi lõikes 1 toodud asjaoludel sõlmitud tarbijalepingutele tarbija elukohariigi õigust.
3)Käesoleva paragrahvi lõikeid 1 ja 2 ei kohaldata veolepingutele ja teenuste osutamise lepingutele, kui tarbijale osutatakse teenuseid ainult väljaspool tarbija elukohariiki. Käesoleva paragrahvi lõikeid 1 ja 2 kohaldatakse pakettreisilepingutele.
4)Käesoleva paragrahvi lõikes 1 nimetatud asjaoludel sõlmitud tarbijalepingu vormile kohaldatakse tarbija elukohariigi õigust.
§ 35. Töölepingud
1)Töölepingu puhul ei tohi õiguse valik viia selleni, et töötajalt võetakse kaitse, mis talle on tagatud selle riigi õiguse imperatiivsete sätetega, mis kuuluksid kohaldamisele õiguse valiku puudumisel vastavalt käesoleva paragrahvi lõikele 2.
2)Õiguse valiku puudumisel kohaldatakse töölepingule selle riigi õigust, kus:
1)töötaja lepingut täites harilikult oma tööd teeb, isegi kui ta ajutiselt töötab mõnes teises riigis;
2)asub tegevuskoht, mille kaudu töötaja on tööle võetud, kui töötaja ei tööta harilikult ühes ja samas riigis.
3)Käesoleva paragrahvi lõikes 2 sätestatut ei kohaldata, kui asjaoludest nende kogumis selgub, et tööleping on tugevamalt seotud mõne teise riigiga. Sellisel juhul kohaldatakse selle teise riigi õigust.
§ 36. Lepingu sisuline kehtivus
1)Lepingu või selle sätte kehtivus määratakse riigi õiguse alusel, mis kuuluks kohaldamisele, kui leping või selle säte oleks kehtiv.
2)Kui asjaolusid arvestades ei oleks õiglane kohaldada ühe poole tegevuse tagajärgedele käesoleva paragrahvi lõikes 1 nimetatud õigust, võib see pool oma elukohariigi õigusele tuginedes väita, et ta ei ole lepingut sõlminud.
§ 37. Lepingu vormiline kehtivus
1)Kui leping sõlmitakse isikute vahel, kes asuvad eri riikides, on leping vormiliselt kehtiv, kui see vastab neist riikidest ühe riigi õiguse vorminõuetele või lepingule kohaldatava õiguse vorminõuetele.
2)Kui leping sõlmitakse esindaja kaudu, on käesoleva paragrahvi lõike 1 kohaldamisel määravaks riik, kus esindaja viibib.
3)Leping, mille esemeks on kinnisasjaõigus või kinnisasja kasutamise õigus, on vormiliselt kehtiv, kui see vastab kinnisasja asukohariigi õiguse vorminõuetele.
§ 38. Nõude loovutamine
1)Nõude loovutamise korral kohaldatakse uue ja vana võlausaldaja vahelisele suhtele selle riigi õigust, millele allub uue ja vana võlausaldaja vaheline leping.
2)Loovutatavale nõudele kohaldatav õigus määrab nõude loovutatavuse, uue võlausaldaja ja võlgniku vahelise suhte, eeldused, mille alusel uus võlausaldaja võib võlgnikult nõuda kohustuse täitmist, samuti selle, millal loetakse võlgnik kohustuse täitnuks.
3)Käesolevat paragrahvi kohaldatakse ka nõuete pantimisele.
§ 39. Nõude üleminek seaduse alusel
1)Kui kolmas isik peab rahuldama võlausaldaja nõude, määrab kolmanda isiku kohustusele kohaldatav õigus, kas tal on õigus kasutada võlgniku suhtes õigusi, mis võlausaldajal olid võlgniku suhtes nendevahelisele suhtele kohaldatava õiguse kohaselt.
2)Käesoleva paragrahvi lõiget 1 kohaldatakse ka siis, kui mitu isikut peab rahuldama sama nõude ja üks neist on selle rahuldanud.
2. jagu Kindlustuslepingud
§ 40. Kohaldamisala
Käesoleva jao sätteid kohaldatakse kindlustuslepingutele, mille puhul kindlustatakse Eesti või Euroopa Liidu liikmesriikide territooriumidel asuvaid kindlustusriske. Käesoleva jao sätteid ei kohaldata edasikindlustuslepingutele.
§ 41. Kindlustusriski asukoht
1)Mitte-elukindlustuslepingute korral on kindlustusriski asukohariigiks:
1)kinnisasjadega, eelkõige ehitiste ja rajatistega seotud riskide kindlustamisel ning sama lepinguga hõlmatud sisustusega seotud riskide kindlustamisel nende asjade asukohariik;
2)Eesti või Euroopa Liidu liikmesriigi registrisse kantavate sõidukitega seotud riskide kindlustamisel riik, kus sõiduk tuleb registreerida;
3)reisi- ja puhkuseriskide kindlustamisel kuni neljaks kuuks sõlmitud kindlustuslepinguga riik, kus kindlustusvõtja on teinud lepingu sõlmimiseks vajalikud toimingud.
2)Elukindlustuslepingute ja käesoleva paragrahvi lõikes 1 nimetamata mitte-elukindlustuslepingute korral on kindlustusriski asukohariigiks:
1)riik, kus on füüsilisest isikust kindlustusvõtja elukoht;
2)riik, kus asub kindlustusvõtja lepinguga seotud tegevuskoht, kui kindlustusvõtja ei ole füüsiline isik.
§ 42. Kohaldatava õiguse vaba valik
Lepingule kohaldatakse poolte valitud õigust, kui:
1)kindlustatav kindlustusrisk ja kindlustusvõtja elukoht või juhtorgani asukoht asuvad samas Euroopa Liidu liikmesriigis, mis lubab vaba õiguse valikut;
2)kindlustusleping sõlmitakse kindlustusseltsiga, mis ei tegele kindlustustegevusega käesoleva seaduse §-s 40 nimetatud riigis ise ega vahendajate kaudu;
3)mitte-elukindlustuse puhul on tegemist lepingute ja lepinguväliste kohustuste seaduse (RT I 2001, 81, 487)§ 427 lõigetes 2–4 nimetatud kindlustuslepinguga;
4)mitte-elukindlustuse puhul kindlustatakse kindlustusvõtja majandus- või kutsetegevusega seotud kindlustusriske, mis asuvad mitmes käesoleva seaduse §-s 40 nimetatud riigis ning üks nendest kindlustusriskidest asub mõnes vaba õiguse valikut lubavas Euroopa Liidu liikmesriigis.
§ 43. Kohaldatava õiguse valiku piirangud mitte-elukindlustuse puhul
1)Kui mitte-elukindlustusleping ei vasta käesoleva seaduse §-s 42 toodud tingimustele, võivad pooled siiski valida lepingule kohaldatavaks õiguseks:
1)käesoleva seaduse §-s 40 nimetatud riigi õiguse, kus kindlustusrisk asub;
2)selle riigi õiguse, kus asub kindlustusvõtja elukoht või juhtorgan.
2)Kui käesoleva paragrahvi lõikes 1 nimetatud riigid lubavad ka muu õiguse valikut, võivad pooled seda kasutada.
3)Kui kindlustusleping hõlmab kindlustusjuhtumeid, mis võivad toimuda nii kindlustusriski asukohariigis kui ka mõnes teises käesoleva seaduse §-s 40 nimetatud riigis, võivad pooled valida selle teise riigi õiguse.
§ 44. Kohaldatava õiguse valiku piirangud elukindlustuse puhul
1)Kui elukindlustusleping ei vasta käesoleva seaduse § 42 punktis 1 toodud tingimustele, võivad pooled siiski valida kohaldatavaks õiguseks selle riigi õiguse, mida lubab kindlustusriski asukohariigi õigus.
2)Kui füüsilisest isikust kindlustusvõtja elukoht ei asu käesoleva seaduse §-s 40 nimetatud riigis, mille kodanik see isik on, võivad pooled valida kohaldatavaks õiguseks tema kodakondsuse riigi õiguse.
§ 45. Õiguse valiku puudumisel kohaldatav õigus
1)Kui pooled ei ole kindlustuslepingule kohaldatava õiguse suhtes kokku leppinud ja kindlustusvõtja elukoht või juhtorgan ning kindlustusrisk asuvad sama riigi territooriumil, kohaldatakse selle riigi õigust.
2)Kui pooled ei ole kindlustuslepingule kohaldatava õiguse suhtes kokku leppinud ja asjaolud ei vasta käesoleva paragrahvi lõikes 1 sätestatud tingimustele, kohaldatakse lepingule käesoleva seaduse §-de 42 ja 43 kohaselt valitavatest õigustest selle riigi õigust, millega leping on tugevamalt seotud. Eeldatakse, et leping omab tugevamat seost käesoleva seaduse §-s 40 nimetatud riigiga, kus on kindlustusriski asukoht. Iseseisvale lepingu osale, millel on tugevam seos mõne teise riigiga, mille õiguse valimine on käesoleva seaduse §-de 42 ja 43 kohaselt lubatud, võib kohaldada selle riigi õigust.
3)Elukindlustuslepingule kohaldatakse selle riigi õigust, kus on kindlustusriski asukoht lepingu sõlmimise hetkel. Kui kindlustusrisk asub mitmes erinevas riigis, kohaldatakse vastavalt käesoleva paragrahvi lõike 2 kolmandat lauset.
§ 46. Kohustuslik kindlustus
1)Kohustusliku kindlustuse lepingule kohaldatakse selle riigi õigust, mis näeb ette kindlustuslepingu sõlmimise kohustuse.
2)Kui kindlustusleping katab mitmes käesoleva seaduse §-s 40 nimetatud riigis asuvaid kindlustusriske ja kui vähemalt üks neist riikidest näeb ette kohustusliku kindlustuse, siis loetakse, et leping koosneb mitmest lepingust, millest igaüks on seotud ainult ühe riigiga.
3)Kindlustusleping täidab kohustusliku kindlustuse nõude, kui see vastab kohustusliku kindlustuse kehtestanud riigis kohustusliku kindlustuse suhtes kehtivatele sätetele.
4)Kui kohustuslikku kindlustust kehtestava riigi õiguse kohaselt peab kindlustusandja kindlustuskaitse lõppemisest teatama pädevale asutusele, saab kindlustusandja kolmanda isiku suhtes kindlustuskaitse puudumisele tugineda ainult selle riigi õiguse kohaselt.
§ 47. Üldiste sätete kohaldamine
Muus osas kohaldatakse kindlustuslepingutele üldisi lepingule kohaldatava õiguse kohta käivaid sätteid.
2. peatükk LEPINGUVÄLISED KOHUSTUSED
§ 48. Kohaldamisala
§ 48^1. Alusetu rikastumine
1)Kohustuse täitmisest tulenevale alusetu rikastumise nõudele kohaldatakse selle riigi õigust, mida kohaldatakse tegelikule või eeldatavale õigussuhtele, mille alusel kohustus täideti.
2)Teise isiku õiguse rikkumisest tulenevale alusetu rikastumise nõudele kohaldatakse selle riigi õigust, kus rikkumine toimus.
3)Muudel juhtudel kohaldatakse alusetust rikastumisest tulenevale nõudele selle riigi õigust, kus alusetu rikastumine aset leidis.
§ 49. Käsundita asjaajamine
1)Käsundita asjaajamisest tulenevale nõudele kohaldatakse selle riigi õigust, kus käsundita asjaajaja teo tegi.
2)Teise isiku kohustuse täitmisest tulenevatele nõuetele kohaldatakse sellele kohustusele kohaldatavat õigust.
§ 50. Kahju õigusvastane tekitamine
1)Kahju õigusvastasest tekitamisest tulenevale nõudele kohaldatakse selle riigi õigust, kus kahju tekkimise aluseks olev tegu tehti või sündmus toimus.
2)Kui tagajärg ei saabu selles riigis, kus kahju tekkimise aluseks olev tegu tehti või sündmus toimus, kohaldatakse kannatanu nõudel selle riigi õigust, kus saabus selle teo või sündmuse tagajärg.
§ 51. Vahetu nõudeõigus kindlustusandja vastu
Kannatanu võib oma nõude esitada vahetult kahju hüvitamiseks kohustatud isiku kindlustusandja vastu, kui seda näeb ette kahju hüvitamisele või kindlustuslepingule kohaldatav õigus.
§ 52. Piirangud välisriigi õiguse kohaldamisel
Kui kahju õigusvastasest tekitamisest tulenevale nõudele kohaldatakse välisriigi õigust, ei saa Eestis välja mõista oluliselt suuremaid hüvitisi, kui seda näeks sellise kahju korral ette Eesti õigus.
§ 53. Tugevam seos
1)Kui lepinguväline kohustus on tugevamalt seotud mõne teise riigi õigusega kui sellega, mis kuuluks kohaldamisele käesoleva peatüki sätete kohaselt, kohaldatakse teise riigi õigust.
2)Tugevam seos võib tuleneda eelkõige:
1)pooltevahelisest õigussuhtest või faktilisest seosest;
2)käesoleva seaduse § 48^1  lõigetes 2 ja 3, §-s 49 ning §-s 50 nimetatud juhtudel asjaolust, et pooltel on õiguslikku tähendust omava sündmuse toimumise või teo tegemise ajal elukoht samas riigis. Juriidilise isiku puhul arvestatakse tema elukoha asemel tema juhatuse või seda asendava organi asukohta või selle teo või sündmusega seotud tegevuskohta.
§ 54. Kohaldatava õiguse valik
Pärast lepinguvälise kohustuse tekkimise aluseks olevat sündmuse toimumist või teo tegemist võivad pooled kokku leppida Eesti õiguse kohaldamises. Õiguse valik ei mõjuta kolmandate isikute õigusi.
7. osa PEREKONNAÕIGUS
1. peatükk ABIELU JA REGISTREERITUD KOOSELU
§ 55. Abielu sõlmimise korrale ja välisriigis sõlmitud abielule ning registreeritud kooselule kohaldatav õigus
1)Abielu sõlmimisel Eestis kohaldatakse abielu sõlmimise korrale Eesti õigust.
2)Välismaal sõlmitud abielu loetakse Eestis kehtivaks, kui see toimus abielu sõlmimise riigi õiguse abielu sõlmimise korra kohaselt ja vastas sisuliste eelduste poolest mõlema abikaasa elukohariigi õigusele.
3)Välismaal registreeritud kooselu loetakse Eestis kehtivaks, kui registreerimine toimus kooselu registreerimise riigi kooselu registreerimise korra kohaselt ja vastas sisuliste eelduste poolest kooselu registreerimise asukohariigi õigusele.
§ 56. Abielu sõlmimise ja kooselu registreerimise eeldustele kohaldatav õigus
1)Abielu sõlmimise eeldustele ja sõlmimise takistustele ning sellest tulenevatele tagajärgedele kohaldatakse abielluja elukohariigi õigust.
2)Kui Eesti kodanikul puudub mõni tema elukohariigi õigusest tulenev abielu sõlmimise eeldus, kohaldatakse Eesti õigust, kui selle järgi oleks abielu sõlmimise eeldused olemas.
3)Abielluja varasem abielu ei ole abielu sõlmimise takistuseks, kui see on lõppenud Eestis tehtud või tunnustatud otsuse alusel, isegi kui see otsus ei vasta abielluja elukohariigi õigusele.
4)Kooselu registreerimise eeldustele ja sõlmimise takistustele ning sellest tulenevatele tagajärgedele kohaldatakse kooselu registreerimise asukohariigi õigust.
§ 57. Abielu ja registreeritud kooselu üldised õiguslikud tagajärjed
1)Abielu üldised õiguslikud tagajärjed määratakse selle riigi õigusega, kus on abikaasade ühine elukoht.
2)Kui abikaasadel on elukoht eri riikides, kuid neil on ühine kodakondsus, määratakse abielu üldised õiguslikud tagajärjed selle riigi õigusega, mille kodanikud nad on.
3)Kui abikaasade elukohad on eri riikides ja neil on erinev kodakondsus, määratakse abielu üldised õiguslikud tagajärjed selle riigi õiguse alusel, kus oli nende viimane ühine elukoht, kui ühe abikaasa elukoht on selles riigis.
4)Kui käesoleva paragrahvi lõigete 1–3 kohaselt ei ole võimalik abielu üldistele õiguslikele tagajärgedele kohaldatavat õigust kindlaks määrata, kohaldatakse selle riigi õigust, millega abikaasad on muul viisil kõige tugevamalt seotud.
5)Registreeritud kooselu üldised õiguslikud tagajärjed, välja arvatud registreeritud elukaaslase suhtlusõigus ja õigus lapsendada kooseluseaduse §-s 15 sätestatud tingimustel, määratakse kooselu registreerimise asukohariigi õigusega.
6)Kui registreeritud kooselu kohta on kantud andmed registrisse mitmes riigis, kohaldatakse registreeritud kooselu üldistele õiguslikele tagajärgedele selle riigi õigust, kes viimati andmed registrisse kandis. Eelmises lauses nimetatud riigi õigust kohaldatakse edasiulatuvalt alates andmete registrisse kandmise ajast.
§ 58. Abikaasade ja registreeritud elukaaslaste varalistele õigustele kohaldatav õigus
1)Abikaasade varalistele õigustele kohaldatakse abikaasade poolt valitud õigust. Abikaasad võivad varalistele õigustele kohaldatavaks õiguseks valida ühe abikaasa elukohariigi õiguse või ühe abikaasa kodakondsuse riigi õiguse, sõltumata käesoleva seaduse § 11 lõikes 2 sätestatust.
2)Kohaldatava õiguse valik peab olema notariaalselt tõestatud. Kui kohaldatavat õigust ei valita Eestis, piisab õiguse valiku vormiliseks kehtivuseks valitud õiguse abieluvaralepingu vorminõuete järgimisest.
3)Kui abikaasad ei ole kohaldatavat õigust valinud, kohaldatakse abikaasade varalistele õigustele abielu üldistele õiguslikele tagajärgedele kohaldatavat õigust (käesoleva seaduse § 57)abielu sõlmimise ajal.
4)Registreeritud elukaaslaste varalistele õigustele kohaldatakse registreeritud elukaaslaste valitud õigust. Registreeritud elukaaslased võivad valida käesoleva paragrahvi lõikes 2 sätestatud vormis varalistele õigustele kohaldatavaks õiguseks, tingimusel, et kõnealuse õigusega tunnustatakse registreeritud kooselust tulenevaid varalisi tagajärgi, ühe registreeritud elukaaslase elukohariigi õiguse, ühe registreeritud elukaaslase kodakondsuse riigi õiguse, sõltumata käesoleva seaduse § 11 lõikes 2 sätestatust, või kooselu registreerimise asukohariigi õiguse.
5)Kui registreeritud elukaaslased ei ole kohaldatavat õigust valinud, kohaldatakse registreeritud elukaaslaste varalistele õigustele registreeritud kooselu üldistele õiguslikele tagajärgedele kohaldatavat õigust käesoleva seaduse § 57 kohaselt.
§ 59. Kolmandate isikute kaitse
1)Kui vähemalt ühe abikaasa elukoht on Eestis või kui vähemalt üks abikaasa tegeleb Eestis majandus- või kutsetegevusega, saavad abikaasad kolmandate isikute suhtes Eesti õigusest erinevatele varalistele õigustele tugineda üksnes juhul, kui kolmas isik sellest õigussuhte tekkimise ajal teadis või pidi teadma.
2)Käesoleva paragrahvi lõikes 1 abielu kohta sätestatut kohaldatakse ka registreeritud kooselule.
§ 60. Abielu lahutamisele, registreeritud kooselu lõpetamisele ning abielu või registreeritud kooselu kehtetusele kohaldatav õigus
1)Abielu lahutamisele kohaldatakse käesoleva seaduse §-s 57 nimetatud õigust lahutusmenetluse alustamise ajal.
2)Kui abielu lahutamine ei ole käesoleva seaduse §-s 57 nimetatud õiguse järgi lubatud või on lubatud ainult väga rangetel tingimustel, kohaldatakse selle asemel Eesti õigust, kui ühel abikaasal on elukoht Eestis või Eesti kodakondsus või kui tal oli abielu sõlmimise ajal elukoht Eestis või Eesti kodakondsus.
3)Abielu kehtetusele kohaldatakse käesoleva seaduse §-s 56 nimetatud õigust.
4)Käesoleva paragrahvi lõigetes 1–3 abielu kohta sätestatut kohaldatakse ka registreeritud kooselule.
§ 61. Ülalpidamiskohustustele kohaldatav õigus
Perekonnasuhetest tulenevatele ülalpidamiskohustustele kohaldatakse ülalpidamiskohustuste suhtes kohaldatavat õigust käsitlevat 2007. aasta 23. novembri Haagi protokolli (OJ L 331, 16.12.2009, lk 17–23).
2. peatükk LAPSE JA VANEMA VAHELISED SUHTED
§ 62. Põlvnemine
1)Põlvnemise tuvastamisele ja vaidlustamisele kohaldatakse lapse sünniaegse elukohariigi õigust.
2)Vanema suhtes võib põlvnemist tuvastada ja vaidlustada ka vanema elukohariigi õiguse järgi. Vanem võib lapse omaks võtta oma elukohariigi õiguse järgi.
3)Laps võib põlvnemise vaidlustada ka oma vaidlustamise aegse elukohariigi õiguse järgi.
§ 63. Lapsendamine
1)Lapsendamisele kohaldatakse lapsendaja elukohariigi õigust. Lapsendamisel abikaasade poolt kohaldatakse lapsendamisele abielu üldistele õiguslikele tagajärgedele kohaldatavat õigust lapsendamise ajal.
2)Kui lapse elukohariigi õiguse järgi on lapsendamiseks vajalik lapse või mõne muu temaga perekonnaõiguslikus suhtes oleva isiku nõusolek, kohaldatakse selle suhtes lapse elukohariigi õigust.
3)Eestis elukohta omava lapse lapsendamiseks peavad lisaks käesoleva paragrahvi lõigetes 1 ja 2 sätestatud nõuetele olema täidetud ka kõik muud Eesti õigusest tulenevad lapsendamise tingimused.
§ 64. Välisriigis toimunud lapsendamised
Kui lapsendamisele kohaldatakse välisriigi õigust või lapsendamine on toimunud välisriigi kohtuotsuse alusel, on sellel Eestis samasugune tähendus nagu õiguse kohaselt, mille alusel lapsendamine toimus.
§ 65. Lapse ja vanema vahelised suhted
Vanema ja lapse vahelistele perekonnaõiguslikele suhetele kohaldatakse lapse elukohariigi õigust.
§ 66. Eestkoste ja hooldus
Eestkoste ja hoolduse suhtes kohaldatakse selle riigi õigust, kus eestkoste ja hooldus seatakse.
8. osa SEADUSE RAKENDAMINE
Lastekaitseseadus
§ 1. Seaduse reguleerimisala
1)Käesolev seadus sätestab riigi ja kohaliku omavalitsuse üksuste ametiasutuste ning nende ametiisikute, avalik-õiguslike ja eraõiguslike juriidiliste isikute ning füüsiliste isikute kohustused ja ülesanded laste õiguste ja heaolu tagamisel, lastekaitse korralduse, lastega töötavatele isikutele seatud keelud ja piirangud, lapse kohtlemise põhimõtted, abivajava lapse, hädaohus oleva lapse ja perekonnast eraldatud lapse kohtlemise põhimõtted, riikliku järelevalve seaduse täitmise üle ja vastutuse seaduse rikkumise eest.
2)Lapse õiguste ja heaolu tagamise põhimõtete ja lastekaitsemeetmete kohaldamisel eriseaduse alusel lähtutakse eriseaduses sätestatud nõuetest, järgides käesoleva seaduse 2. peatükis sätestatut. Eriseaduses reguleerimata juhtumi korral lähtutakse käesolevas seaduses sätestatust.
3)Käesolevas seaduses sätestatud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Seaduse eesmärk
 Käesolev seadus kehtestatakse last väärtustava ning lapse arengut soodustava käitumise ja elulaadi kujundamiseks ühiskonnas, last toetava keskkonna loomiseks, lapse huvide esikohale seadmiseks, lapse elukvaliteedi parendamiseks, lapse igakülgse arengu toetamiseks ning tervist ja heaolu ohustavates tingimustes olevale lapsele õigeaegse ja asjakohase abi ja hoolduse tagamiseks kooskõlas Ühinenud Rahvaste Organisatsiooni lapse õiguste konventsiooni ja selle lisaprotokollidega (edaspidi konventsioon)ning Euroopa Liidu põhiõiguste harta ja teiste asjakohaste õigusaktidega.
§ 3. Seaduse kohaldamisala
1)Käesolevas seaduses sätestatut kohaldatakse riigi ja kohaliku omavalitsuse üksuste ametiasutustele ning nende ametiisikutele, avalik-õiguslikele ja eraõiguslikele juriidilistele isikutele ning füüsilistele isikutele, kes oma tegevuses puutuvad kokku laste ja lastekaitsega.
2)Käesolev seadus peab lapseks iga alla 18-aastast isikut. Kui isiku vanus ei ole teada ja on põhjust arvata, et ta on alla 18-aastane, käsitatakse isikut lapsena, kuni ei ole tõendatud vastupidist.
2. peatükk Lapse õiguste ja heaolu tagamine
§ 4. Lapse heaolu
 Lapse heaolu on lapse arengut toetav seisund, milles lapse füüsilised, tervislikud, psühholoogilised, emotsionaalsed, sotsiaalsed, kognitiivsed, hariduslikud ja majanduslikud vajadused on rahuldatud.
§ 5. Lapse õiguste ja heaolu tagamise põhimõtted
 Lapse õiguste ja heaolu tagamisel tuleb lähtuda järgmistest konventsioonis sätestatud põhimõtetest:
1)igal lapsel on sünnipärane õigus elule, ellujäämisele ja arengule;
2)igal lapsel on õigus võrdsele kohtlemisele ilma igasuguse diskrimineerimiseta;
3)kõigis lapsi puudutavates ettevõtmistes tuleb esikohale seada lapse huvid;
4)igal lapsel on õigus iseseisvaks seisukohavõtuks kõigis teda puudutavates küsimustes ning õigus väljendada oma vaateid.
§ 6. Ennetamine
1)Lapse õiguste ja heaolu tagamiseks tuleb ennetada lapse heaolu ja arengut ohustavaid riske. Ennetamine hõlmab last ohustavate olukordade ja sündmuste võimalikult varast märkamist ja neile reageerimist, sealhulgas lapse arengu- ja käitumisprobleemide, kasvukeskkonnas esinevate probleemide ja väärkohtlemise tuvastamist ning lapse heaolu ja arengut soodustavate kaitsetegurite suurendamist.
2)Riigi ja kohaliku omavalitsuse üksuste ametiasutused peavad vastavalt võimalustele arendama välja meetmed lapse abivajaduse ennetamiseks ning olemasolevate probleemide vähendamiseks. Meetmed peavad lähtuma lapse vajadustest, toetama lapse ja teda kasvatavate isikute suhteid ja sotsiaalset toimetulekut ning olema kättesaadavad, õigeaegsed, tulemuslikud ja pikaajalise positiivse mõjuga.
§ 7. Lapsevanema ja last kasvatava isiku vastutus
1)Lapse arengu ja kasvu loomulikuks keskkonnaks on perekond. Esmane vastutus lapse õiguste ja heaolu tagamise eest on lapsevanemal või last kasvataval isikul.
2)Riigi ja kohaliku omavalitsuse üksuste ametiasutused ja nende ametiisikud ning avalik-õiguslikud ja eraõiguslikud juriidilised isikud peavad vastavalt oma pädevusele toetama lapsevanemat või last kasvatavat isikut lapse õiguste ja heaolu tagamisel.
§ 8. Koostöö
1)Lapse õiguste ja heaolu tagamiseks peavad riigi ja kohaliku omavalitsuse üksuste ametiasutused ja nende ametiisikud ning avalik-õiguslikud ja eraõiguslikud juriidilised isikud tegema omavahel valdkondadeüleselt koostööd kõigi lastele suunatud meetmete planeerimisel, rahastamisel ja rakendamisel, kaasates sellesse lapsi, lapsevanemaid, last kasvatavaid isikuid, huvirühmi ja avalikkust.
2)Välislepingu, Euroopa Liidu õigusakti või muu õigusakti alusel peavad riigi ja kohaliku omavalitsuse üksuste ametiasutused ja nende ametiisikud ning avalik-õiguslikud ja eraõiguslikud juriidilised isikud lapse õiguste ja heaolu tagamiseks tegema koostööd ja vajaduse korral kaasama teise riigi pädeva asutuse või selleks volitatud isiku.
§ 9. Teavitamine
 Riigi ja kohaliku omavalitsuse üksuste ametiasutused ja nende ametiisikud ning avalik-õiguslikud ja eraõiguslikud juriidilised isikud peavad tagama elanikkonna teavitamise lastekaitsemeetmetest, pöörates erilist tähelepanu abivajava või hädaohus oleva lapse abistamiseks vajaliku teabe avalikustamisele.
3. peatükk Lastekaitse korraldus
§ 10. Lastekaitse
 Lastekaitse on lapse õiguste ja heaolu tagamiseks käesolevas seaduses sätestatud põhimõtteid järgivate tegevuste, toetuste, teenuste ja muu abi (edaspidi koos meetmed)kogum.
§ 11. Lastekaitse korraldamine
 Lastekaitset korraldavad Vabariigi Valitsus, ennetusnõukogu, Sotsiaalministeerium, Sotsiaalkindlustusamet ja kohaliku omavalitsuse üksused käesolevas seaduses sätestatud ülesannete alusel.
§ 12. Vabariigi Valitsuse ülesanne
 Vabariigi Valitsuse ülesanne lastekaitse korraldamisel on asjakohaste õigusaktide eelnõude ja riiklike strateegiate väljatöötamine ja kinnitamine ning jätkusuutliku rahastamise tagamine.
§ 13. Ennetusnõukogu ülesanded
1)Ennetusnõukogu on valitsuskomisjon, mille ülesanded lastekaitsepoliitika korraldamisel on:
1)strateegiliste eesmärkide ja prioriteetide seadmine ning valdkonnaüleste tegevuste koordineerimine;
2)lapse heaolu tagamist ja lapse õiguste kaitset puudutavate ettepanekute esitamine Vabariigi Valitsusele ja teistele asjaomastele institutsioonidele;
3)Ühinenud Rahvaste Organisatsiooni lapse õiguste komitee esitatud riigipõhiste soovituste ülevaatamine ja sellega seonduvate tegevuste koordineerimine.
2)Ennetusnõukogu koosseisu, juhtimise ja töökorra kehtestab Vabariigi Valitsus määrusega.
§ 14. Sotsiaalministeeriumi ülesanded
1)Sotsiaalministeeriumi ülesanded lastekaitse korraldamisel on:
1)lastekaitsepoliitika väljatöötamine ja selle rakendamise koordineerimine;
2)Vabariigi Valitsusele laste ja perede olukorra kohta aruannete esitamine;
3)lastekaitse ja selle järelevalve riiklik koordineerimine;
4)rahvusvahelises lastekaitsepoliitika kujundamises ja koostöös osalemine;
5)lastekaitsealaste uuringute ja analüüside tegemise korraldamine ning lastekaitsemeetmete planeerimine ja arendamine;
6)lapse õiguste kaitseks ja heaolu tagamiseks juhiste, rakendussuuniste ja muude teabematerjalide väljatöötamine ning nendest avalikkuse teavitamine;
7)lastekaitsetöötajate täienduskoolituse korraldamine.
2)Lastekaitsetöötajate täienduskoolituse tingimused ja korra kehtestab valdkonna eest vastutav minister määrusega.
3)Käesoleva paragrahvi lõike 1 punktides 5–7 nimetatud ülesannete täitmise võib halduslepinguga anda üle eraõiguslikule isikule.
§ 15. Sotsiaalkindlustusameti ülesanded
1)Sotsiaalkindlustusameti ülesanded lastekaitse korraldamisel on riikliku lastekaitsepoliitika elluviimine, riiklike strateegiate rakendamine ning valdkondadeülese lastekaitsealase koostöö ja ennetuse koordineerimine.
2)Sotsiaalkindlustusamet rakendab kohaliku omavalitsuse üksuse taotluse alusel järgmisi lapsi ja peresid toetavaid riiklikke meetmeid:
1)kohaliku omavalitsuse üksuse nõustamine lapse heaolu toetavate arengukavade koostamisel;
2)rahvusvaheliste lastekaitse üksikjuhtumite vahendamine kohaliku omavalitsuse üksusele ja sellealane kohaliku omavalitsuse üksuse nõustamine;
3)kohaliku omavalitsuse üksuse abistamine lastekaitse juhtumite lahendamisel;
4)kohaliku omavalitsuse üksuse toetamine lapsele või perele sobivate meetmete leidmisel olemasolevate riiklike meetmete hulgast.
3)Sotsiaalkindlustusamet rakendab järgmisi lapsi ja peresid toetavaid riiklikke meetmeid:
1)riigisisese ja rahvusvahelise lapsendamise korraldamine ning rahvusvahelise lapsendamise komisjoni teenindamine;
1^1)hooldusperede sobivuse hindamine ja hooldusperede ettevalmistamisega seotud toimingute tegemine;
2)lastekaitsealase statistika kogumine;
3)riigi ja kohaliku omavalitsuse üksuse ametiasutuste ja nende ametiisikute ning avalik-õiguslike ja eraõiguslike juriidiliste isikute ööpäevaringne nõustamine abivajava või hädaohus oleva lapse abistamiseks;
4)lastekaitsealase teavitustegevuse korraldamine;
5)kohaliku omavalitsuse üksuse lastekaitsetöötajate töönõustamise korraldamine;
6)lasteabitelefoni 116 111 pidamine;
6^1) seksuaalselt väärkoheldud lapse ja seksuaalselt väärkohtlevalt käituva lapse abistamiseks käesoleva seaduse §-s 29^1  sätestatud meetmete pakkumine;
7)riikliku ja haldusjärelevalve teostamine käesolevas seaduses sätestatud alustel.
4)Käesoleva paragrahvi lõike 3 punktides 4–6 loetletud ülesannete täitmise võib halduslepinguga anda üle eraõiguslikule isikule.
5)Sotsiaalkindlustusamet täidab keskasutusena nõukogu määruse (EL)2019/1111, mis käsitleb kohtualluvust, abieluasjade ja vanemliku vastutusega seotud kohtuasjades tehtud lahendite tunnustamist ja täitmist ning rahvusvahelisi lapserööve (uuesti sõnastatud)(ELT L 178, 02.07.2019, lk 1–115), artikli 79 punktides a, b, f ja g ning artiklites 80 ja 82 ette nähtud ülesandeid.
§ 16. Maavanema ülesanne
§ 17. Kohaliku omavalitsuse üksuse ülesanded
1)Kohaliku omavalitsuse üksuse ülesanded lastekaitse korraldamisel on:
1)lapse õiguste ja heaolu tagavate põhimõtete järgimine kohaliku omavalitsuse arengukavas;
2)lapse õigusi ja heaolu tagavate programmide ja projektide väljatöötamine ning nende rakendamine oma haldusterritooriumil last ohustavate riskide ennetamiseks ja vähendamiseks;
3)abivajavast lapsest teada saamisel viivitamata lapse abivajaduse hindamine ja lapse abistamiseks meetmete pakkumine;
4)perekonnast eraldatud lapsele ja tema perekonnale meetmete pakkumine;
5)kohaliku omavalitsuse üksuse hallatavate lasteasutuste sisehindamise üle teenistusliku järelevalve korraldamine;
6)lapse arengut toetava keskkonna loomiseks ning laste, lastega perede ja lapsi kasvatavate isikute toimetuleku parandamiseks oma haldusterritooriumil vajaliku teabe kogumine laste ja perede olukorra ning vajaduste kohta;
7)riikliku järelevalve teostamine käesolevas seaduses sätestatud alustel.
2)Kohaliku omavalitsuse üksus peab looma tingimused lastekaitsetöö tegemiseks eesmärgiga tagada käesoleva paragrahvi lõikes 1 loetletud ülesannete täitmine. Kohaliku omavalitsuse üksuse juurde moodustatakse vajaduse korral nõuandva organina laste ja perede komisjon.
4. peatükk Lastekaitsetöötaja ja lapsega töötav isik
§ 18. Lastekaitsetöötaja ja lapsega töötav isik
1)Lastekaitsetöötaja on Sotsiaalkindlustusameti või kohaliku omavalitsuse üksuse ametnik, kes täidab talle käesolevas seaduses või muus õigusaktis sätestatud ülesandeid lapse õiguste ja heaolu tagamisel.
2)Lapsega töötav isik on töös või kutsetegevuses lapsega vahetult kokku puutuv isik, samuti vabatahtlikus tegevuses, asendusteenistuses teenides, tööturuteenustel osaledes või praktikandina lapsega vahetult kokku puutuv isik.
§ 19. Lastekaitsetöötajale esitatavad nõuded
1)Lastekaitsetöötajal peab olema erialane ettevalmistus ja kõrgharidus.
2)Lastekaitsetöötaja peab hiljemalt kahe aasta möödumisel alates lastekaitsetöötajana teenistusse asumisest omandama sotsiaaltöötaja kutse spetsialiseerumisega lastekaitsele.
3)Välisriigis omandatud kutsekvalifikatsiooni vastavuse käesoleva seaduse nõuetele otsustab Sotsiaalkindlustusamet välisriigi kutsekvalifikatsiooni tunnustamise seaduse alusel, arvestades käesolevast seadusest tulenevaid erisusi.
§ 20. Lastekaitsetöötajana ja lapsega töötava isikuna töötamise piirangud
1)Lastekaitsetöötajana ja lapsega töötava isikuna ei tohi tegutseda isik, keda on karistatud või kellele on kohaldatud sundravi karistusseadustiku §-s 89–93, 95–112, 113, 114, 116, 118^1 , 133–133^3 , 141–145^1 , 175–179 või 187 sätestatud kuriteo eest, mille karistusandmed ei ole karistusregistrist karistusregistri seaduse kohaselt kustutatud või mille karistusandmed on karistusregistrist kustutatud ja kantud karistusregistri arhiivi.
1^1)Käesoleva paragrahvi lõikes 1 sätestatud piirangut kohaldatakse ka isikule, keda on karistatud enne karistusseadustiku jõustumist tegude eest, mis on kvalifitseeritud kriminaalkoodeksi § 100–102, 115–117, § 118 lõike 2, § 200, 200^3 , 202, 202^2 , 202^4  või § 202^6  lõike 3 punkti 1 või 2 järgi, samuti isikule, keda on karistatud välisriigis toime pandud samaväärsete kuritegude eest.
2)Lastekaitsetöötajana ja lapsega töötava isikuna ei tohi tegutseda isik, keda on karistatud või kellele on kohaldatud sundravi karistusseadustiku §-s 118, 119^1 , 121, 122, 125, § 134 lõike 2 punktis 2, §-s 135, § 136 lõikes 2, § 138^1  lõike 2 punktis 2, § 140 lõikes 2, §-s 153^1 , 171–174, 180–182, 182^1 , 185, § 195 lõike 2 punktis 2, §-s 200, 214, § 215 lõikes 3, §-s 237–237^3 , 244, 246, § 251 lõike 3 punktis 3, §-s 263, § 266 lõike 2 punktis 2, §-s 274, 290^1 , 291, 302, 303, 312, 322, 323, § 327 lõikes 3, §-s 403–405 või 435 sätestatud süüteo eest, mille karistusandmed ei ole karistusregistrist karistusregistri seaduse kohaselt kustutatud.
3)Lapsega töötamist võimaldav isik või vastava tegevusloa väljastaja on kohustatud kontrollima käesoleva paragrahvi lõigetes 1–2 sätestatud piirangutest kinnipidamist isiku töölevõtmisel või tegevusloa väljastamisel. Lapsega töötamist võimaldav isik on kohustatud kontrollima lapsega töötava isiku vastavust käesoleva paragrahvi lõigetele 1–2 vähemalt kord 12 kuu jooksul, kui teavitust isiku karistusandmete muutumise kohta ei edastata automaatselt. Juriidilise isiku puhul on käesolevas lõikes sätestatud nõuete täitmise kohustatud korraldama juriidilise isiku seaduslik esindaja, kes võib selle kohustuse edasi delegeerida. Kui nõuete täitmise korraldamine on juriidilise isiku seadusliku esindaja poolt edasi delegeeritud, vastutab nõuete täitmise korraldamise eest isik, kellele see kohustus on delegeeritud.
4)Isik, keda on karistatud kriminaalkoodeksi § 118 lõike 2 või § 202 alusel või karistusseadustiku § 175, 175^1 , 178 või 179 alusel, võib esitada Sotsiaalkindlustusametile taotluse lapsega töötamise keelu ümberhindamiseks, kui keelu aluseks olev tegu ei ole kehtiva õiguse kohaselt karistatav või on üle viidud teise süüteokoosseisu alla.
5. peatükk Lapse kohtlemise põhimõtted
§ 21. Lapse huvidest lähtumine
1)Kõigi last mõjutavate otsuste vastuvõtmisel, vastu võtmata jätmisel ning otsuse kavandamisel eri võimaluste vahel valimisel (edaspidi koos otsuste tegemine)tuleb selgitada välja lapse huvid ning lähtuda otsuse tegemisel nendest kui esmatähtsast kaalutlusest.
2)Lapse huvide väljaselgitamiseks tuleb:
1)selgitada välja kõik asjassepuutuvad lapse olukorra ja isikuga seonduvad asjaolud ning muu informatsioon, mis on vajalik, et hinnata otsuse mõju lapse õigustele ja heaolule;
2)selgitada lapsele kavandatava otsuse sisu ja põhjuseid, kuulata laps ära tema vanust ja arengutaset arvestades sobival viisil ning võtta lähtuvalt lapse vanusest ja arengutasemest tema arvamus arvesse ühe asjaoluna huvide väljaselgitamisel;
3)kõiki asjassepuutuvaid asjaolusid kogumis hinnates kujundada põhjendatud seisukoht lapse huvide kohta seoses kavandatava otsusega.
3)Kui lapse huvid erinevad lapse arvamusest või muul põhjusel tehakse otsus, mis ei ühti lapse arvamusega, tuleb selgitada lapsele tema arvamuse arvestamata jätmise põhjuseid.
§ 22. Last kasvatava isiku ja lapsega töötava isiku kohustused
1)Last kasvatav isik on lapsevanem või last tegelikult kasvatav isik.
2)Lapse eest hoolitsemisel ja lapse kasvatamisel peavad last kasvatav isik ja lapsega töötav isik lapse vanust ja arengutaset arvestades:
1)arutama lapsega hooldus- ja kasvatusküsimusi, arvestades lapse võimete ja vajaduste suurenemisega iseseisvalt ja vastutusvõimeliselt tegutseda;
2)juhendama ja suunama last iseseisvalt tegutsema;
3)selgitama lapsele, kuidas hoida oma tervist ja ennast arendada ning kuidas vähendada riske ja ennetada ohtu.
3)Last kasvatav isik ja lapsega töötav isik on kohustatud lapse abivajaduse ilmnemisel otsima abi ja vajaduse korral tegema koostööd lastekaitsetöötaja või teiste lapsega töötavate isikutega.
4)Lapse abivajaduse ilmnemisel või selle kohta teate saamisel peab lapsega töötav isik viivitamata teavitama sellest last kasvatavat isikut.
§ 23. Alaealise avalikus kohas viibimise piirang
1)Alla 16-aastasel alaealisel on keelatud viibida ilma täiskasvanud saatjata avalikus kohas kell 23.00–6.00. 1. juunist kuni 31. augustini on alla 16-aastasel alaealisel keelatud viibida ilma täiskasvanud saatjata avalikus kohas kell 24.00–5.00.
2)Kohaliku omavalitsuse üksusel on õigus käesolevas paragrahvis sätestatud öist liikumispiirangut ajutiselt lühendada.
§ 24. Lapse väärkohtlemise keeld
1)Lapse hooletusse jätmine, lapse vaimne, emotsionaalne, kehaline ja seksuaalne väärkohtlemine, sealhulgas lapse alavääristamine, hirmutamine ja kehaline karistamine, samuti lapse karistamine mis tahes muul viisil, mis ohustab tema vaimset, emotsionaalset või füüsilist tervist, on keelatud.
2)Lapse väärkohtlemise ennetamiseks on lapse seaduslikul esindajal karistusregistri seaduse alusel õigus saada teavet teise isiku karistatuse kohta.
3)Tegu ei ole lapse väärkohtlemisega käesoleva seaduse tähenduses, kui lapse käitumine kujutab otsest ja vahetut ohtu lapse enda või teiste isikute elule või tervisele ning seda ohtu ei ole võimalik vältida, sealhulgas vestluse, veenmise või suulise rahustamise teel, ja sellest tulenevalt tuleb last kasvataval isikul, lapsega töötaval isikul ja lastekaitsetöötajal lapse ohjeldamiseks kasutada füüsilist jõudu määral, mis ei tekita lapsele kehalisi, vaimseid ega emotsionaalseid kahjustusi ning riivab võimalikult vähe lapse õigusi ja vabadusi.
4)Füüsilist jõudu tohib käesoleva seaduse tähenduses kasutada vaid lapse liikumise või liigutuste piiramiseks määral, mis on proportsionaalne ja vähim vajalik teda ähvardava või temast lähtuva ohu tõrjumiseks. Füüsilist jõudu ei ole lubatud kasutada karistuse eesmärgil.
§ 25. Vägivalda õhutava ja pornograafilise sisuga esemete levitamise keeld
1)Julmust ja vägivalda õhutavate trükiste, filmide, heli- ja videosalvestiste ning esemete tootmine, demonstreerimine ja levitamine lastele on keelatud.
2)Pornograafilise sisuga esemete, trükiste ja filmide tootmine, demonstreerimine ja levitamine lastele on keelatud.
6. peatükk Abivajav laps
§ 26. Abivajav laps
 Abivajav laps on laps, kelle heaolu on ohustatud või kelle puhul on tekkinud kahtlus tema väärkohtlemise, hooletusse jätmise või muu lapse õigusi rikkuva olukorra suhtes, ja laps, kelle käitumine ohustab tema enda või teiste isikute heaolu.
§ 27. Abivajavast lapsest teatamine
1)Kohustus abivajavast lapsest teatada on kõigil isikutel, kellel on olemas teave abivajavast lapsest.
2)Abivajavast lapsest tuleb viivitamata teatada kohaliku omavalitsuse üksusele või lasteabitelefonil 116 111.
3)Abivajava lapse kohta teate vastu võtnud asutus või ametiisik, välja arvatud lapse rahvastikuregistrisse kantud elukoha järgne kohaliku omavalitsuse üksus või selle lastekaitsetöötaja, on kohustatud teate viivitamata edastama lapse rahvastikuregistrisse kantud elukoha järgsele kohaliku omavalitsuse üksusele.
4)Kui lapse rahvastikuregistrisse kantud elukoha järgne kohaliku omavalitsuse üksus ei ole teada või seda ei ole võimalik välja selgitada, tuleb teade abivajavast lapsest viivitamata edastada selle kohaliku omavalitsuse üksusele, kus laps viibib.
5)Abivajavast lapsest teatanud isikut ega teatamise fakti ei avalikustata, välja arvatud süüteomenetluses. Abivajavast lapsest teavitaval isikul on enda või oma perekonna kaitseks õigus jätta teavitamisel enda kohta andmed avaldamata.
§ 27^1. Abivajava lapse väljaselgitamine
1)Lapse rahvastikuregistrisse kantud elukoha järgsel kohaliku omavalitsuse üksusel on õigus abivajava lapse väljaselgitamise eesmärgil töödelda sotsiaalteenuste ja -toetuste andmeregistris selliste laste andmeid, kelle puhul on Sotsiaalkindlustusametile esitatud puude raskusastme tuvastamise taotlus puuetega inimeste sotsiaaltoetuste seaduse kohaselt.
2)Käesoleva paragrahvi lõikes 1 nimetatud eesmärgil töötleb kohaliku omavalitsuse üksus järgmisi isikuandmeid:
1)lapse ees- ja perekonnanimi;
2)lapse elu- ja viibimiskoht;
3)lapse isikukood;
4)info puude raskusastme tuvastamise või mittetuvastamise kohta;
5)info harvikhaigusega lapsele puudega lapse sotsiaaltoetuse määramise kohta;
6)puude raskusastme tuvastamise korral puude raskusaste, kestus ja funktsiooni kõrvalekalle;
7)vanema või eestkostja nimi ja isikukood või juriidilise isiku registrikood ja kontaktandmed;
8)vanema või eestkostja rahvastikuregistrijärgne elukoht ja viibimiskoht;
9)lapse surmakuupäev.
§ 28. Abivajaduse hindamine
1)Enne abivajavale lapsele sobiva meetme kohaldamist tuleb hinnata lapse abivajadust. Lapse abivajadust hindab lastekaitsetöötaja või lapsega töötav isik, välja arvatud vabatahtlikus tegevuses, asendusteenistuses teenides, tööturuteenustel osaledes või praktikandina lapsega vahetult kokku puutuv isik, kaasates selleks vajaduse korral asjaomase spetsialisti.
2)Lapse abivajadust hinnates peab lastekaitsetöötaja või lapsega töötav isik andma hinnangu:
1)lapse füüsilisele, tervislikule, psühholoogilisele, emotsionaalsele, sotsiaalsele, kognitiivsele, hariduslikule ja majanduslikule seisundile;
2)last kasvatava isiku vanemlikele oskustele.
3)Lastekaitsetöötaja või lapsega töötav isik peab lapse abivajaduse hindamisse kaasama lapse ja last kasvatava isiku või lasteasutuse, kus laps viibib.
§ 29. Abivajavale lapsele abi osutamine
1)Abivajavale lapsele abi osutamine on lapse heaolu toetava meetme kohaldamine viisil, mis parandab lapse ja last kasvatava isiku vahelisi suhteid.
2)Abi osutamisel tuleb rakendada võrgustikutööd, järgides juhtumikorralduse põhimõtteid sotsiaalhoolekande seaduses sätestatud korras.
3)Kohaliku omavalitsuse üksus peab kümne päeva möödumisel abivajavast lapsest teada saamisest tegema otsuse juhtumikorralduse algatamiseks või algatamata jätmiseks või juhtumi edastamiseks pädevale ametiisikule.
3^1)Kui kohaliku omavalitsuse üksus saab teada lapsest, keda kasvatav isik on hädaohus olev täisealine perevägivalla ohver ohvriabi seaduse § 9 lõike 2 tähenduses, peab kohaliku omavalitsuse üksus algatama juhtumikorralduse lapsele abi osutamiseks ning tegema koostööd Sotsiaalkindlustusameti ja teiste täisealist ohvrit abistavate asutustega.
4)Juhtumikorralduse võib algatamata jätta ainult juhul, kui lapse abivajadus on võimalik rahuldada ühekordse meetmega.
5)Kohaliku omavalitsuse üksus peab abivajava lapse abivajaduse hindamisel ja abi osutamisel välja selgitama ja dokumenteerima lapse arvamuse ning lisama selle lapsega seotud kohustuslikule juhtumiplaanile, kui eriseadus ei sätesta teisiti.
§ 29^1. Sotsiaalkindlustusameti meetmed seksuaalselt väärkoheldud lapse ja seksuaalselt väärkohtlevalt käituva lapse abistamiseks
1)Kohaliku omavalitsuse üksus teavitab abivajavast lapsest teada saades kohe Sotsiaalkindlustusametit, juhul kui laps:
1)on seksuaalselt väärkoheldud või on selline kahtlus;
2)on kahtlustatav või menetlusalune isik seksuaalsüüteos või lapse seksuaalkäitumine ohustab teiste isikute või tema enda heaolu.
2)Sotsiaalkindlustusamet asub käesolevas paragrahvis sätestatud ülesandeid täitma ka muu asutuse või isiku pöördumise või lasteabitelefonile tulnud info alusel. Sellisel juhul teavitab Sotsiaalkindlustusamet sellest lapse juhtumikorralduse eest vastutavat kohaliku omavalitsuse üksust, kriminaalmenetluse korral arvestades kriminaalmenetluse seadustiku §-s 214 kohtueelse menetluse andmete avaldamise kohta sätestatuga.
3)Käesoleva paragrahvi lõikes 1 nimetatud lapse heaolu toetamiseks Sotsiaalkindlustusamet:
1)pakub lapsesõbralikku keskkonda lapse suhtes lastekaitse- ja süüteomenetluse toimingute tegemiseks ning lapse taastumist toetavate teenuste osutamiseks;
2)kuulab vajaduse korral lapse ära väärkohtlemise väljaselgitamiseks ja videosalvestab ärakuulamise kasutamiseks tõendina süüteomenetluses;
3)hindab lapse väärkohtlemisest tulenevat või väärkohtleva käitumisega seotud abivajadust, samuti lapse väärkohtleva käitumisega seotud riske, kaasates selleks vajaduse korral asjakohase spetsialisti;
4)toetab ja nõustab last ning tema lähedasi;
5)jälgib lapse abistamiseks rakendatud meetmete tulemuslikkust.
4)Käesoleva paragrahvi lõike 3 punktis 2 nimetatud lapse ärakuulamise videosalvestist säilitab Sotsiaalkindlustusamet kuni kuus kuud videosalvestamise kuupäevast arvates. Salvestise säilitamise ja väljastamise tingimused ja kord sätestatakse käesoleva paragrahvi lõike 5 alusel kehtestatud määruses.
5)Käesoleva paragrahvi lõikes 3 nimetatud ülesannete täitmise täpsemad tingimused ja korra kehtestab valdkonna eest vastutav minister määrusega.
7. peatükk Hädaohus olev laps
§ 30. Hädaohus olev laps
 Hädaohus olev laps on laps, kes on oma elu või tervist ohustavas olukorras, ja laps, kelle käitumine ohustab tema enda või teiste isikute elu või tervist.
§ 31. Hädaohus olevast lapsest teatamine
1)Kohustus hädaohus olevast lapsest teatada on kõigil isikutel, kellel on olemas teave hädaohus olevast lapsest.
2)Hädaohus olevast lapsest tuleb viivitamata teatada hädaabinumbril 112.
§ 32. Hädaohus oleva lapse toimetamine ohututesse tingimustesse
1)Hädaohus olevat last tuleb viivitamata abistada ning likvideerida selleks lapse elu või tervist ohtu seadnud olukord. Vajaduse korral võib hädaohus oleva lapse toimetada ohututesse tingimustesse kuni ohu möödumiseni, küsimata selleks lapse hooldusõigust teostava isiku nõusolekut.
2)Kui lapse ohtu sattumine ei olnud põhjustatud lapse hooldusõigust teostava isiku tegevusest või tegevusetusest või temast tulenev oht on lõppenud, antakse hädaohus olev laps üle lapse hooldusõigust teostavale isikule.
3)Hädaohus oleva lapse toimetab ohututesse tingimustesse lapse viibimiskoha järgse kohaliku omavalitsuse üksuse lastekaitsetöötaja või politsei korrakaitseseaduse § 46 lõike 1 punktis 8 sätestatud alusel.
4)Hädaohus olev laps paigutatakse ohututesse tingimustesse selleks sobivat teenust osutava sotsiaal-, tervishoiu- või haridusasutuse või isiku (edaspidi teenuseosutaja)või lapse jaoks turvalise isiku juurde sõltuvalt lapse olukorrast ja vajadustest.
5)Kui hädaohus olevat last ei ole võimalik üle anda lapse hooldusõigust teostavale isikule, võib lapse ajutiselt paigutada teenuseosutaja juurde sobiva teenuse saamiseks või lapse jaoks turvalise isiku juurde järgmistel juhtudel:
1)lapse hooldusõigust teostava isiku nõusolekul;
2)kohaliku omavalitsuse üksuse lastekaitsetöötaja otsusel, kui lapse hooldusõigust teostav isik ei ole kättesaadav, või
3)Sotsiaalkindlustusameti lastekaitsetöötaja otsusel, kui lapse hooldusõigust teostav isik ei ole kättesaadav.
§ 33. Hädaohus oleva lapse ajutine perekonnast eraldamine
1)Kohaliku omavalitsuse üksus või Sotsiaalkindlustusamet võib eraldada lapse perekonnast ja vajaduse korral määrata lapse ja vanema suhtluskorra enne hooldusõiguse piiramise kohtumäärust, kui lapse jätmine perekonda või vanema ja lapse vaheline suhtlus ohustab lapse tervist või elu. Kohaliku omavalitsuse üksus või Sotsiaalkindlustusamet teeb otsuse hädaohus oleva lapse ajutiseks perekonnast eraldamiseks järgmistel juhtudel:
1)lapse ohtu sattumise on põhjustanud lapse hooldusõigust teostav isik oma tegevuse või tegevusetusega;
2)lapse hooldusõigust teostav isik keeldub lapse ajutisest paigutamisest teenuseosutaja juurde sobiva teenuse saamiseks.
2)Käesoleva paragrahvi lõikes 1 nimetatud otsusega eraldatakse hädaohus olev laps perekonnast ja määratakse tema viibimiskoht ning vajaduse korral lapse ja vanema suhtluskord kuni 72 tunniks alates lapse perekonnast eraldamisest.
3)Kohaliku omavalitsuse üksus või Sotsiaalkindlustusamet peab hindama lapse olukorda ja abivajadust ning käesoleva paragrahvi lõikes 2 sätestatud tähtaega arvestades pöörduma kohtusse hooldusõiguse ja vajaduse korral suhtlusõiguse piiramiseks perekonnaseaduses sätestatud alustel.
4)Kui hädaohus olev laps tuleb ise või satub muul viisil teenuseosutaja juurde, peab teenuseosutaja viivitamata taotlema käesoleva paragrahvi lõikes 1 nimetatud otsust lapse ajutise perekonnast eraldamise kohta, kui talle on saanud teatavaks või tal on alust arvata, et lapse hooldusõigust teostav isik on põhjustanud lapse hädaohtu sattumise.
8. peatükk Perekonnast eraldatud lapse kaitse
§ 34. Perekonnast eraldatud lapse kaitse
1)Kohaliku omavalitsuse üksus peab perekonnast eraldatud lapsele eestkostja valimisel, lapsendamiseks nõusoleku andmisel, kasuperekonna sobivuse hindamisel ja lapse asendushooldusele paigutamisel lähtuma lapse üleskasvatamise järjepidevusest, arvestades lapse etnilist, usulist, kultuurilist ja keelelist päritolu.
2)Kohaliku omavalitsuse üksuse lastekaitsetöötaja koostöös last kasvatava isiku või lasteasutusega, kus perekonnast eraldatud laps viibib, on kohustatud andma lapsele teavet tema päritolu, perekonnast eraldamise põhjuste ja teda puudutavate edasiste hooldusküsimuste kohta ning võimaluse korral säilitama ja toetama perekonnast eemal viibiva lapse ja tema perekonna vahelisi suhteid.
3)Õdede ja vendade lahutamine pärast perekonnast eraldamist võib olla vaid äärmuslik abinõu olukorras, kus nende kokkujäämine ohustab oluliselt nende heaolu või õigusi.
4)Kohaliku omavalitsuse üksuse lastekaitsetöötaja koostab perekonnast eraldatud lapsele käesolevas seaduses nimetatud juhtumiplaani ning tagab selle perioodilise ülevaatamise ja vajaduse korral muutmise koostöös lapse ja last kasvatava isikuga.
§ 34^1. Lapse paigutamine teisest Euroopa Liidu liikmesriigist Eestisse
1)Sotsiaalkindlustusamet menetleb nõukogu määruse (EL)2019/1111 alusel taotlusi, mis on seotud lapse paigutamisega teisest Euroopa Liidu liikmesriigist (edaspidi liikmesriik)Eestisse.
2)Lapse paigutamise taotluse andmete loetelu kehtestab valdkonna eest vastutav minister määrusega.
3)Kohaliku omavalitsuse üksus ja pädevad asutused on kohustatud Sotsiaalkindlustusameti taotlusel koguma ja esitama teavet, mis on seotud lapse teisest liikmesriigist Eestisse paigutamise menetlusega.
4)Teise liikmesriigi eestkoste seadmise menetluste puhul kontrollib Sotsiaalkindlustusamet lapse Eestisse paigutamise korral võimaliku eestkostja vastavust perekonnaseaduses sätestatud eestkostjale esitatavatele nõuetele.
5)Lapse Eestisse paigutamisega seotud muu menetluse puhul kontrollib Sotsiaalkindlustusamet, kas taotluses nimetatud isik vastab sotsiaalhoolekande seaduse § 45^13  lõike 1 punktides 1–7 sätestatule.
6)Sotsiaalkindlustusamet arvestab lapse teisest liikmesriigist Eestisse paigutamise otsuse tegemisel kõiki lapsesse puutuvaid asjaolusid ning hindab paigutamise võimalikku mõju lapse õigustele ja heaolule.
7)Eestisse võib lapse teisest liikmesriigist ilma Sotsiaalkindlustusameti eelneva nõusolekuta paigutada üksnes tema vanema juurde.
9. peatükk Lasteasutus
§ 35. Lasteasutus
 Lasteasutus on riigi või kohaliku omavalitsuse üksuse asutus, avalik-õiguslik või eraõiguslik juriidiline isik või füüsiline isik, kes seaduse või muude õigusaktide alusel osutab lastele sotsiaal-, haridus- või statsionaarseid tervishoiuteenuseid.
§ 36. Lasteasutuses viibiva lapse arvamuse ja kaebuse esitamise õigus
1)Lasteasutuses viibival lapsel on õigus kellestki sõltumata võtta ühendust last kasvatava isiku, rahvastikuregistrisse kantud lapse elukoha järgse kohaliku omavalitsuse üksuse lastekaitsetöötaja ja õiguskantsleriga ning esitada neile lasteasutuse tegevuse kohta arvamusi ja kaebusi.
2)Lasteasutus peab looma tingimused, mis aitavad tagada lapse käesoleva paragrahvi lõikes 1 sätestatud õigust.
3)Lasteasutus peab tagama lapsele iseseisva ja sõltumatu võimaluse esitada lasteasutuse tegevuse kohta arvamusi ja kaebusi. Lasteasutus peab lapse arvamused ja kaebused registreerima ning andma lapsele nende kohta viivitamata asjakohast tagasisidet. Vajaduse korral tuleb ette näha muudatused lasteasutuse igapäevaelu korralduses või muus lapsele olulises eluvaldkonnas.
4)Lasteasutus ei avalda lasteasutuse kohta arvamuse või kaebuse esitanud lapse isikut ega arvamuse või kaebuse esitamise fakti, välja arvatud süüteomenetluses.
§ 37. Lasteasutuse sisehindamine
1)Lasteasutuse sisehindamine on tegevus, mille käigus hinnatakse lasteasutuse töökorraldust ja töökeskkonda ning tegevuste tulemuslikkust lapse õiguste ja heaolu tagamisel. Sisehindamise käigus selgitatakse välja lasteasutuse eesmärkide täitmist toetavad ja takistavad asjaolud ning analüüsitakse lasteasutuse tegevuse vastavust õigusaktidele.
2)Lasteasutus peab viivitamata kõrvaldama sisehindamisel selgunud asjaolud, mis takistavad lapse õiguste ja heaolu tagamist.
3)Lasteasutuse sisehindamist korraldab lasteasutuse juht.
10. peatükk Riiklik ja haldusjärelevalve
§ 38. Riikliku ja haldusjärelevalve teostamine
1)Riiklikku järelevalvet käesoleva seaduse ja selle alusel kehtestatud õigusaktide nõuete täitmise üle teostavad Sotsiaalkindlustusamet, Tarbijakaitse ja Tehnilise Järelevalve Amet ja kohaliku omavalitsuse üksus (edaspidi korrakaitseorgan).
2)Sotsiaalkindlustusamet teostab riiklikku järelevalvet käesoleva seaduse §-des 19–21, § 22 lõigetes 2–4, § 24 lõikes 3, §-des 27 ja 28, § 29 lõigetes 2–5, §-s 31, § 32 lõigetes 1–4 ja lõike 5 punktides 1 ja 2 ning §-des 33, 34, 36 ja 37 sätestatud nõuete täitmise üle.
4)Tarbijakaitse ja Tehnilise Järelevalve Amet teostab riiklikku järelevalvet käesoleva seaduse §-s 25 sätestatud nõuete täitmise üle.
5)Kohaliku omavalitsuse üksus teostab riiklikku järelevalvet käesoleva seaduse §-des 21 ja 22, § 23 lõikes 1 ning §-des 24, 27 ja 31 sätestatud nõuete täitmise üle.
6)Haldusjärelevalvet käesoleva seaduse §-s 17 kohaliku omavalitsuse üksuse kohta sätestatud nõuete ning §-s 28, § 32 lõikes 3 ja lõike 5 punktis 2, § 33 lõigetes 1 ja 4 ning §-s 34 kohaliku omavalitsuse üksuse lastekaitsetöötaja kohta sätestatud nõuete täitmise üle teostab Sotsiaalkindlustusamet.
§ 39. Riikliku järelevalve teostamiseks lubatud erimeetmed
1)Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30–32 ja 49–52 sätestatud riikliku järelevalve erimeetmeid korrakaitseseaduses sätestatud alusel ja korras.
2)Kohaliku omavalitsuse üksus võib lisaks käesoleva paragrahvi lõikes 1 nimetatud erimeetmetele käesolevas seaduses sätestatud riikliku järelevalve teostamiseks kohaldada korrakaitseseaduse § 46 lõike 1 punktides 6 ja 8 sätestatud riikliku järelevalve erimeedet korrakaitseseaduses sätestatud alusel ja korras.
§ 40. Riikliku järelevalve teostamise erisused
1)Kohaliku omavalitsuse üksuse või Sotsiaalkindlustusameti lastekaitsetöötajal on õigus valdusesse sisenemiseks ohukahtluse korral ohu väljaselgitamiseks.
2)Kohaliku omavalitsuse üksuse lastekaitsetöötajal või muul kohaliku omavalitsuse üksuse nimetatud ametnikul on õigus teha last kasvatavale isikule ettekirjutusi abivajava lapse kaitseks ja kohustada last kasvatavat isikut tegema koostööd lastekaitsetöötajaga.
11. peatükk Rakendussätted
§ 41. Paragrahvide 19 ja 20 rakendamine
1)Enne käesoleva seaduse jõustumist tööle asunud lastekaitsetöötaja peab käesoleva seaduse § 19 lõigetes 1 ja 2 sätestatud nõuded täitma hiljemalt 2022. aasta 1. jaanuariks.
2)Enne käesoleva seaduse jõustumist tööle asunud lastekaitsetöötaja ja lapsega töötava isiku suhtes peavad käesoleva seaduse § 20 lõigetes 1–3 sätestatud nõuded olema täidetud 2017. aasta 1. jaanuariks, välja arvatud käesoleva paragrahvi lõikes 3 sätestatud juhul.
3)Enne käesoleva lõike jõustumist tööle asunud lastekaitsetöötaja ja lapsega töötava isiku suhtes, keda on karistatud enne karistusseadustiku jõustumist tegude eest, mis on kvalifitseeritud kriminaalkoodeksi §-de 100–102 järgi, peavad käesoleva seaduse § 20 lõikes 1^1  sätestatud nõuded olema täidetud 2019. aasta 1. jaanuariks.
§ 41^1. Paragrahvi 27^1  rakendamine
 Käesoleva seaduse §-s 27^1  sätestatud abivajava lapse esmakordsel väljaselgitamisel teeb kohaliku omavalitsuse üksus otsuse juhtumikorralduse algatamiseks või algatamata jätmiseks 30 päeva jooksul abivajavast lapsest teadasaamisest arvates.
§ 41^2. Paragrahvi 20 lõike 3 kohaldamine
 Käesoleva seaduse § 20 lõikes 3 nimetatud lapsega töötava isiku käesoleva seaduse nõuetele vastavuse regulaarse kontrollimise tähtaja kulgemist arvestatakse alates 2023. aasta 1. jaanuarist.
Mõõteseadus1
§ 1. Seaduse reguleerimisala
1)Käesoleva seadusega reguleeritakse:
1)rahvusvahelise mõõtühikute süsteemi (SI)mõõtühikute kasutamist ja väärtuste edastamist;
2)mõõtetulemuse jälgitavuse tõendamise aluseid;
3)legaalmetroloogilist kontrolli;
4)metroloogia valdkonna pädevate asutuste ülesandeid.
2)Käesoleva seaduse eesmärk on tagada mõõtmise ja mõõtetulemuse usaldusväärsus.
3)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesolevast seadusest tulenevaid erisusi.
4)Käesolevas seaduses sätestatule kohaldatakse ka toote nõuetele vastavuse seaduse sätteid, arvestades käesolevast seadusest tulenevaid erisusi.
§ 2. Terminid
 Käesolevas seaduses kasutatakse termineid järgmises tähenduses:
1)etalon on materiaalmõõt, etalonaine või mõõtesüsteem, mida kasutatakse mõõtühiku või sama liiki suuruse mõne teise väärtuse määramiseks, realiseerimiseks, säilitamiseks või edastamiseks;
2)etalonaine on kindlate omaduste suhtes piisavalt ühetaoline ja stabiilne aine, mis on tuvastatud sobivana kasutamiseks mõõtevahendi kalibreerimisel, mõõtemeetodi hindamisel ning materjali või aine omadusele väärtuse omistamisel;
3)jälgitavus on mõõtetulemuse omadus, mis võimaldab seda seostada rahvusvahelise mõõtühikute süsteemi (SI)ühikuga dokumenteeritud katkematu kalibreerimisastendiku kaudu, kus iga kalibreerimine annab panuse mõõtemääramatusesse;
4)kalibreerimine on menetlus, mille abil määratakse fikseeritud tingimustel kindlaks seos etaloni abil esitatud suuruse väärtuse ja mõõtemääramatuse ning vastava näidu ja mõõtemääramatuse vahel ning mille käigus saadud teavet kasutatakse näidust mõõtetulemuse saamiseks;
5)kinnispakk on pakendatud toode, mille pakendile on pakendaja märkinud eelmääratud nimikoguse ja mille pakendi ta on sulgenud ostja juuresolekuta viisil, mis ei võimalda pakendi täitekogust muuta pakendit avamata või rikkumata;
6)käitlemine on kinnispaki või mõõtemahutina kasutatava pakendi valmistamine, märgistamine, importimine, ladustamine ja muu sellega seonduv tegevus;
7)legaalmetroloogia on metroloogia osa, mis käsitleb õigusaktide nõuetega seotud mõõtmisi, mõõtühikuid, mõõtevahendeid ja mõõtemeetodeid;
8)legaalmetroloogiline ekspertiis on menetlus, mille käigus võrreldakse mõõtevahendi dokumentatsiooni õigusaktides kehtestatud nõuetega;
9)materiaalmõõt on mõõtevahend füüsikalise suuruse ühe või mitme väärtuse püsivaks edastamiseks või esitamiseks;
10)mõõdetav suurus on suurus, mida kavatsetakse mõõta;
11)mõõdetava suuruse väärtus on arv ja mõõtühik, mis koos väljendavad mõõdetavat suurust kvantitatiivselt;
12)mõõtemahutina kasutatav pakend on vedeliku hoidmiseks, transportimiseks või tarnimiseks mõeldud suletav anum nimimahuga 50 milliliitrit kuni 5 liitrit, mida kasutatakse kinnispaki valmistamiseks täitenivoo hindamise meetodil;
13)mõõtesüsteem on kindla mõõteülesande jaoks koostatud mõõtevahendite ja lisaseadmete komplekt;
14)mõõtetulemus on mõõtmisel saadud suuruste väärtuste kogum, mis väljendatakse ühe suuruse väärtuse ja vajaduse korral selle mõõtemääramatuse abil;
15)mõõtevahend on seade mõõtmiseks, mida kasutatakse üksi või koos ühe või mitme lisaseadmega või -seadisega;
16)mõõtemääramatus on olemasoleva teabe põhjal mõõtesuurusele omistatud suuruse väärtuse hajuvust iseloomustav mittenegatiivne parameeter;
17)mõõtmine on eksperimentaalne menetlus, millega saadakse üks või mitu väärtust, mida saab suurusele põhjendatult omistada;
18)mõõtühik on leppeliselt määratletud ja kehtestatud reaalne skalaarne suurus, millega saab võrrelda iga teist sama liiki suurust, et avaldada nende suuruste suhe arvuna;
19)nimikogus on kinnispakis või mõõtemahutina kasutatavas pakendis sisalduva toote kogus, mille pakendaja on pakendile märkinud;
20)riigietalon on etalon, mis on õigusaktiga tunnistatud parima mõõtevõimega etaloniks riigis;
21)taatlemine on protseduur, mille käigus pädev taatluslabor kontrollib mõõtevahendi nõuetele vastavust;
22)tugietalon on ette nähtud teatud liiki suuruse teise etaloni kalibreerimiseks organisatsioonis või paikkonnas;
23)täitekogus on kinnispakis või mõõtemahutina kasutatavas pakendis sisalduva toote tegelik kogus massi- või mahuühikus.
§ 3. Kohustuslikud mõõtühikud
1)Kohustuslikud mõõtühikud on rahvusvahelise mõõtühikute süsteemi (SI)mõõtühikud, mida tuleb kasutada majandustegevuses, rahvatervise ja avaliku ohutuse valdkonnas, haldustegevuses ning standardimisel.
2)Kohustuslikku mõõtühikut kohaldatakse mõõtühiku abil väljendatud suuruse väärtuse, mõõtevahendi ja mõõtetulemuse suhtes.
3)Kohustuslikku mõõtühikut ei kohaldata õhu- ja meretranspordis ning raudteeliikluses, kui kohaldamata jätmine tuleneb rahvusvahelisest konventsioonist või lepingust.
4)Eestis kasutatavad rahvusvahelise mõõtühikute süsteemi (SI)põhiühikud, nendest tuletatud ühikud, nende kord- ja osaühikud ning rahvusvaheliselt kehtestatud lisaühikud ja nende kasutamise viisi kehtestab Vabariigi Valitsus või tema volitusel valdkonna eest vastutav minister määrusega.
§ 4. Etalon
1)Etaloni valikul ja arendamisel lähtutakse rahvusvahelise mõõtühikute süsteemi (SI)mõõtühikutest.
2)Materiaalmõõdu või mõõtesüsteemi võib tunnistada riigietaloniks akrediteeritud või rahvusvahelises riigietaloni võrdluses osaleva etalonilabori kalibreerimistulemuse või rahvusvahelise riigietaloni kalibreerimis- ja mõõtevõime andmebaasi tunnustuse alusel.
3)Valdkonna eest vastutav minister võib riigietaloni puudumisel metroloogia toimimiseks olulises valdkonnas määrata riigi tugietaloni, arvestades olemasolevat pädevust ja ressurssi.
4)Riik katab riigietaloni soetamiseks, säilitamiseks, arendamiseks, kalibreerimiseks ja rahvusvaheliseks võrdlemiseks tehtavad põhjendatud tegevuskulud ning investeeringud.
5)Riik võib katta majandusliku tasuvuse kaalutlusest lähtudes tugietaloni säilitamiseks, arendamiseks, kalibreerimiseks ja rahvusvaheliseks võrdlemiseks tehtavad põhjendatud tegevuskulud.
6)Riigi- ja tugietalonide valiku, kinnitamise, säilitamise ja kasutamise korra, nende säilitamiseks, arendamiseks, kalibreerimiseks ja rahvusvaheliseks võrdlemiseks tehtavate põhjendatud kulutuste loetelu ning riigi- ja tugietalonide nimistu kehtestab valdkonna eest vastutav minister määrusega.
§ 5. Mõõtetulemuse jälgitavuse tõendamine
1)Mõõtetulemuse jälgitavus on tõendatud, kui mõõtmisel kasutatakse taadeldud mõõtevahendit ja:
1)mõõtmise on teinud pädev mõõtja, kes on akrediteeritud või erialaselt pädevaks mõõtjaks tunnistatud, järgides asjakohast mõõtemetoodikat, või
2)mõõtmisel on järgitud mõõteseadusest või muust seadusest ja selle alusel kehtestatud õigusaktist tulenevaid üksikasjalikke nõudeid mõõteprotseduurile ja mõõtetulemuse töötlemisele.
2)Kui õigusaktis ei ole mõõtevahendile seatud taatlemise kohustust, võib mõõtetulemuse jälgitavuse tõendamisel kasutada jälgitavalt kalibreeritud mõõtevahendit või sertifitseeritud etalonainet.
3)Mõõtetulemuse jälgitavuse tõendamisel võib seaduse või selle alusel kehtestatud õigusaktiga lubada kasutada mõõtmiseks seadet, mida ei ole võimalik jälgitavalt kalibreerida või taadelda, järgides seadme kontrolliks asjakohaseid protseduure ja mõõtemetoodikat.
4)Nõuded mõõteprotseduurile ja mõõtetulemuse töötlemisele võib kehtestada Vabariigi Valitsus või valdkonna eest vastutav minister määrusega.
5)Nõuded mõõtja erialasele pädevusele ning pädevuse hindamise ja tõendamise korra kehtestab valdkonna eest vastutav minister määrusega.
2. peatükk Legaalmetroloogiline kontroll
1. jagu Mõõtevahendi metroloogiline kontroll
1. jaotis Üldnõuded
§ 6. Mõõtevahendi metroloogilise kontrolli üldnõuded
1)Mõõtevahendi metroloogilise kontrolli liigid on:
1)vastavushindamine;
2)riigisisene tüübikinnitus;
3)taatlemine;
4)legaalmetroloogiline ekspertiis.
2)Mõõtevahendi metroloogilise kontrolli võib teha kohustuslikuks järgmistel kasutusaladel:
1)tehingus pikkuse, ruumala, massi, temperatuuri, rõhu, soojus- ja elektrienergia, vedeliku- ja gaasikoguse ning tiheduse ja ainete sisalduse mõõtmisel;
2)tasu arvestamiseks transpordi-, side- ja postiteenuse osutamisel;
3)tolli- ja maksuseaduste nõuete täitmiseks;
4)õigusaktist tuleneva nõude kontrollimisel ja riikliku järelevalve käigus;
5)ekspertiisi tegemisel kriminaalasja kohtueelses menetluses, kohtu- ja vahekohtumenetluses ning väärteo kohtuvälises menetluses;
6)ravimi valmistamisel ja kontrollimisel;
7)meditsiinis patsiendi tervise kontrollimisel, diagnoosimisel ja ravimisel;
8)kinnispaki täitekoguse ning mõõtemahutina kasutatava pakendi mahu kontrollimisel.
3)Kui mõõtevahendi metroloogiline kontroll on käesoleva paragrahvi lõike 4 alusel kohustuslik, peab mõõtevahend enne turule laskmist või kasutusele võtmist olema metroloogilise kontrolli käigus nõuetele vastavaks tunnistatud, arvestades alljärgnevat:
1)sellise mõõtevahendi nõuetele vastavus, millele on kehtestatud nõuded Euroopa Parlamendi ja nõukogu direktiiviga 2014/32/EL mõõtevahendite turul kättesaadavaks tegemist käsitlevate liikmesriikide õigusaktide ühtlustamise kohta (ELT L 96, 29.03.2014, lk 149–250), peab olema hinnatud vastavalt toote nõuetele vastavuse seaduse § 5 lõike 4 alusel kehtestatud mõõtevahenditele nõuded sätestavale määrusele;
2)mitteautomaatkaalu nõuetele vastavus peab olema hinnatud vastavalt toote nõuetele vastavuse seaduse § 5 lõike 4 alusel kehtestatud mitteautomaatkaaludele nõuded sätestavale määrusele;
3)mõõtevahendile, millele on kehtestatud nõuded seda liiki mõõtevahendit käsitlevas Euroopa Ühenduse Nõukogu direktiivis (edaspidi EÜ üksikdirektiiv), peab olema tehtud metroloogiline kontroll vastavalt Euroopa Parlamendi ja nõukogu direktiivile 2009/34/EÜ mõõtevahendeid ja metroloogilise kontrolli meetodeid käsitlevate ühissätete kohta (ELT L 106, 28.04.2009, lk 7–24);
4)mõõtevahendile, millele ei ole kehtestatud nõudeid käesoleva lõike punktides 1–3 nimetatud õigusaktidega, peab olema tehtud riigisisese tüübikinnitustunnistuse alusel riigisisene esmataatlus.
4)Metroloogiliselt kontrollitud mõõtevahendite kohustuslikud kasutusalad koos eranditega, metroloogilise kontrolli alla kuuluvate mõõtevahendite nimistu, täpsusnõuded, taatluskehtivusajad ning metroloogilise kontrolli ja statistilise taatluse täpsustatud nõuded kehtestab käesoleva paragrahvi lõikes 2 loetletud kasutusaladest lähtudes ja mõõtmise usaldusväärsuse tagamiseks valdkonna eest vastutav minister määrusega (edaspidi metroloogilise kontrolli nimistu).
5)Tarbijakaitse ja Tehnilise Järelevalve Amet avaldab oma veebilehel nende EÜ üksikdirektiivide loetelu ja kehtivustingimused, mille alusel on välja antud Euroopa Ühenduse (edaspidi EÜ)tüübikinnitustunnistused, samuti EÜ tüübikinnitustähiste ja EÜ esmataatluse märgiste ning vastavusmärgiste kirjeldused ja kehtivusajad.
6)Käesoleva paragrahvi lõike 4 alusel kehtestatud metroloogilise kontrolli nimistusse kantud mõõtevahendi turule laskja esitab mõõtevahendi ostjale, taatluslaborile ja riikliku järelevalve teostajale nende soovil EÜ või Euroopa Liidu (edaspidi EL)tüübihindamis-, konstruktsioonihindamis- või tüübikinnitustunnistuse või riigisisese tüübikinnitustunnistuse.
2. jaotis Riigisisene tüübikinnitustunnistus
§ 7. Riigisisese tüübikinnitustunnistuse nõue
1)Käesoleva seaduse § 6 lõike 4 alusel kehtestatud metroloogilise kontrolli nimistusse kantud mõõtevahendil, millele kohaldatakse § 6 lõike 3 punkti 4, peab enne turule laskmist ja § 6 lõike 4 alusel kehtestatud metroloogilise kontrolli nimistus nimetatud otstarbel kasutusele võtmist olema riigisisene tüübikinnitustunnistus.
2)Riigisisest tüübikinnitustunnistust ei ole vaja alkoholi ja vedelkütuse mõõtemahuti ning selle juurde kuuluva püsitorustiku kohta. Nende vastavust asjakohases tehnilises spetsifikatsioonis esitatud nõuetele tõendab jälgitav kalibreerimistulemus.
§ 8. Riigisisese tüübikinnitustunnistuse andmine, muutmine, kehtivusaja pikendamine ja kehtetuks tunnistamine
1)Riigisisese tüübikinnitustunnistuse annab Tarbijakaitse ja Tehnilise Järelevalve Amet mõõtevahendi kohta, millele kohaldatakse käesoleva seaduse § 6 lõike 3 punkti 4 ja mis on saanud legaalmetroloogilisel ekspertiisil positiivse tulemuse.
2)Taotluse riigisisese tüübikinnitustunnistuse andmiseks, muutmiseks või selle kehtivusaja pikendamiseks esitab mõõtevahendi tootja või tootja volitatud esindaja, üksikeksemplarina ostetud mõõtevahendi korral ka levitaja või valdaja (edaspidi taotleja)Tarbijakaitse ja Tehnilise Järelevalve Ametile, kes teeb esitatud dokumentide alusel legaalmetroloogilise ekspertiisi.
3)Legaalmetroloogilise ekspertiisi käigus tehakse kindlaks mõõtevahendi tüübi vastavus õigusaktides ning asjakohases tehnilises spetsifikatsioonis sätestatud metroloogilistele ja tehnilistele nõuetele.
4)Legaalmetroloogilisel ekspertiisil on mõõtevahendi nõuetele vastavuse tõendamisel aluseks Euroopa Majanduspiirkonna riigis või Šveitsis antud riigisisene tüübikinnitustunnistus või muu asjakohane nõuetele vastavust tõendav dokument, samuti akrediteeritud katse- või kalibreerimislabori katse- või kalibreerimistulemus. Vajaduse korral võib Tarbijakaitse ja Tehnilise Järelevalve Amet mõõtevahendi saata akrediteeritud katse- või kalibreerimislaborisse lisakatsetusele või -kalibreerimisele, mille põhjendatud kulud kannab taotleja.
5)Riigisisese tüübikinnitustunnistuse andmise, muutmise või selle kehtivusaja pikendamise taotluse läbivaatamise eest tasutakse riigilõivu riigilõivuseaduses sätestatud määras.
6)Euroopa Majanduspiirkonna välisest riigist, välja arvatud Šveitsist, imporditud või Eestis toodetud mõõtevahendi märgistab tootja, importija või tootja volitatud esindaja tüübikinnitustähisega, mida on kirjeldatud riigisiseses tüübikinnitustunnistuses. Euroopa Majanduspiirkonna riigis ja Šveitsis riigisisese tüübikinnitustunnistuse saanud ning tüübikinnitustähisega mõõtevahend ei vaja lisaks Eesti tüübikinnitustähist.
7)Tarbijakaitse ja Tehnilise Järelevalve Amet tunnistab riigisisese tüübikinnitustunnistuse kehtetuks, kui:
1)taotleja on esitanud valeandmeid, mis mõjutasid riigisisese tüübikinnitustunnistuse andmise otsust;
2)tüübikinnitustunnistus ei vasta õigusaktis sätestatud nõuetele;
3)tüübikinnitusega mõõtevahendi kasutamisel ilmneb viga, mis ei võimalda seda tüüpi mõõtevahendit eesmärgipäraselt kasutada.
8)Riigisisese tüübikinnitustunnistuse kehtetuks tunnistamisest teavitatakse tüübikinnituse taotlejat ja selle mõõteliigi alal tegutsevaid taatluslaboreid viie tööpäeva jooksul otsuse tegemisest arvates.
9)Riigisisese tüübikinnitustunnistuse taotlemise, andmise, muutmise, kehtetuks tunnistamise ja selle kehtivusaja pikendamise ning legaalmetroloogilise ekspertiisi korra kehtestab valdkonna eest vastutav minister määrusega.
§ 9. Riigisisese tüübikinnitustunnistuse kehtivusaeg
1)Riigisisene tüübikinnitustunnistus antakse kehtivusega kuni kümme aastat, tähtajatult või teise riigi legaalmetroloogiaasutuse tüübikinnitustunnistuse kehtivusaja lõpuni.
2)Riigisisese tüübikinnitustunnistuse kehtivusaja määramisel arvestatakse mõõtevahendi nõuetele vastavust tõendava dokumendi kehtivust ja mõõtevahendi tehnilist lahendust.
3)Riigisisese tüübikinnitustunnistuse kehtivust võib pikendada kuni kümne aasta võrra või selle võib muuta tähtajatuks.
4)Riigisisese tüübikinnitustunnistuse kehtivust ei pikendata, kui:
1)seda tüüpi mõõtevahendile on kehtestatud nõuded Euroopa Liidu õigusaktiga;
2)õigusaktiga kehtestatud nõuded on mõõtevahendi kehtivas tüübikinnitustunnistuses kindlaksmääratud metroloogilistest ja kasutusnõuetest rangemad ning mõõtevahendi tüüp ei vasta nendele.
3. jaotis Taatluskohustuse täitmine ja taatlemine
§ 10. Taatluskohustuse täitmine
1)Mõõtevahendi taatlemise kohustus loetakse täidetuks, kui mõõtevahend on nõuetele vastavaks tunnistatud vähemalt ühe järgmistes punktides nimetatud tegevuse käigus ja mõõtevahendi taatluskehtivusaeg ei ole möödunud:
1)EÜ esmataatlus, mida teeb EÜ üksikdirektiivi järgi toodetud uuele mõõtevahendile käesoleva seaduse §-s 15 sätestatud nõuetele vastav taatluslabor;
2)mitteautomaatkaalu vastavushindamine toote nõuetele vastavuse seaduse § 5 lõike 4 alusel kehtestatud mitteautomaatkaaludele nõuded sätestava määruse nõuete järgi, mida teeb selle valdkonna pädev teavitatud asutus;
3)Euroopa Parlamendi ja nõukogu direktiiviga 2014/32/EL reguleeritud mõõtevahendi vastavushindamine toote nõuetele vastavuse seaduse § 5 lõike 4 alusel kehtestatud mõõtevahenditele nõuded sätestava määruse nõuete järgi, mida teeb selle valdkonna pädev teavitatud asutus;
4)riigisisene esmataatlus, mida teeb riigisisese tüübikinnitustunnistuse alusel esimest korda kasutusele võetavale mõõtevahendile käesoleva seaduse §-s 13 sätestatud nõuetele vastav taatluslabor;
5)riigisisene kordustaatlus (edaspidi kordustaatlus)mõõtevahendi jätkuva nõuetele vastavuse tõendamiseks, mida teeb käesoleva seaduse §-s 13 sätestatud nõuetele vastav taatluslabor kasutusel olevale mõõtevahendile, mis on varem vastavushindamisel nõuetele vastavaks tunnistatud või mida on taadeldud.
2)Kohustusliku metroloogilise kontrolli alla kuuluva mõõtevahendi taatluskehtivusaeg on vähemalt kuus kuud.
3)Kui konkreetse mõõtevahendi riigisiseseks taatlemiseks Eestis võimalus puudub, võib Tarbijakaitse ja Tehnilise Järelevalve Amet jälgitava mõõtetulemuse alusel teha selle mõõtevahendi legaalmetroloogilise ekspertiisi ja tunnistada mõõtevahendi taadelduks käesoleva seaduse § 8 lõike 9 alusel kehtestatud korra kohaselt.
4)Taatluskohustust täidab taatluskohustuse kandja, kes on:
1)mõõtevahendi turule laskmise ja kasutusele võtmise korral selle tootja, tootja volitatud esindaja, importija või levitaja;
2)mõõtevahendi kasutamise korral selle valdaja või kasutaja.
5)Taatluskohustuse kandja tagab mõõtevahendi kasutamise nii, nagu on ette nähtud õigusaktides, tüübihindamistunnistuses või tüübikinnitustunnistuses, tootja koostatud kasutusjuhendis ning asjakohases tehnilises spetsifikatsioonis.
6)Taatlusmärgiseta, võltsitud või rikutud taatlusmärgisega mõõtevahendi taatlemise kohustus ei ole täidetud. Kui taatlusmärgis on kasutusel ainult tehtud taatluse kohta teabe edastamiseks, ei mõjuta selle rikkumine mõõtevahendi taatlemise kohustuse täitmist.
§ 11. Riigisisene taatlemine
1)Mõõtevahendi riigisisesel taatlemisel hinnatakse, kas käesoleva seaduse § 6 lõike 4 alusel kehtestatud metroloogilise kontrolli nimistusse kantud mõõtevahend vastab õigusaktis esitatud ja EÜ või EL tüübihindamis-, konstruktsioonihindamis- või tüübikinnitustunnistuses või riigisiseses tüübikinnitustunnistuses kindlaksmääratud nõuetele, arvestades käesoleva seaduse § 7 lõikes 2 sätestatut.
2)Taadelda ei või mõõtevahendit, mille tüübihindamis- või tüübikinnitustunnistus on kehtetuks tunnistatud.
3)Riigisisest esmataatlust ei tehta kasutusele võetavale mõõtevahendile, mille tüübikinnitustunnistuse kehtivusaeg on lõppenud.
4)Kordustaatluse alaliigid on:
1)perioodiline kordustaatlus, mis tehakse kasutuses olevale mõõtevahendile eesmärgiga pikendada selle taatluskehtivusaega käesoleva seaduse § 6 lõike 4 alusel kehtestatud määruses sätestatud perioodi võrra;
2)erakorraline taatlus, mis algatatakse, kui taatluskehtivusajal on kahtlus mõõtevahendi nõuetele vastavuses;
3)statistiline taatlus, mille käigus üks mõõtevahendite kogum tunnistatakse taadelduks selle põhjal, et juhuslikkuse põhimõttel esindusvalimisse arvatud sobiva arvu mõõtevahendite taatlemise tulemus kantakse üle kõikidele kogumisse kuuluvatele mõõtevahenditele.
5)Kordustaatlust võib teha ka juhul, kui mõõtevahendi kasutusele võtmise eelduseks olnud tüübihindamis- või tüübikinnitustunnistuse kehtivusaeg on lõppenud.
§ 12. Erakorraline taatlus
1)Mõõtevahendi valdaja või kasutaja algatab ja korraldab erakorralise taatluse, kui taatluskehtivusajal ilmneb kahtlus mõõtevahendi nõuetele vastavuses või erakorraliseks taatluseks esitab taotluse mõõtevahendi kasutamisega seotud isik.
2)Erakorralist taatlust ei algatata taotluse alusel haldus- ja süüteomenetluses kasutatavate mõõtevahendite korral.
3)Käesoleva paragrahvi lõikes 1 nimetatud taotluse alusel algatatud erakorralise taatluse eest tasub:
1)mõõtevahendi valdaja või kasutaja, kui mõõtevahend ei vasta taatlustulemuse põhjal nõuetele;
2)erakorralise taatluse taotleja, kui mõõtevahend vastab taatlustulemuse põhjal nõuetele.
4)Mõõtevahendi valdajal või kasutajal on õigus pärast käesoleva paragrahvi lõikes 1 nimetatud taotluse saamist nõuda taotlejalt erakorralise taatluse algatamise ja korraldamisega seotud kulude ettetasumist.
§ 13. Taatluslabor
1)Isik, kes taotleb riigisisese taatlemise alal taatluslaborina tegutsemiseks tegevusluba või tegutseb riigisisese taatlemise alal taatluslaborina, peab vastama järgmistele nõuetele:
1)isiku tegevusalade hulka kuulub mõõtevahendite taatlemine;
2)isik on taatlemiseks akrediteeritud inspekteerimisasutusena;
3)isikul on mõõtevahendi taatlemiseks vajaliku hariduse, väljaõppe ja kogemusega töötaja (edaspidi taatleja);
4)isikul on mõõtevahendi taatlemiseks sobiv etalon, seade ja ruum ning standardne või valideeritud taatlusmetoodika;
5)isik ja iga tema taatleja on majandus- ja kutsetegevuses sõltumatu taadeldava mõõtevahendi tootjast, tootja volitatud esindajast, importijast, levitajast ning selle mõõtevahendi ettenähtud otstarbel kasutajast;
6)isikul on taatluslaborina tegutsemise ajal kehtiv vastutuskindlustus kindlustussumma ulatuses, mis tagab tema tegevusest taatluslaborina kolmandale isikule tekkida võiva kahju hüvitamise ning mis on vähemalt 6400 eurot.
2)Taatluslaborile tegevusloa andmisele, selle kehtivuse peatamisele ja kehtetuks tunnistamisele, samuti taatluslaborina tegutsemisele ning taatluslabori üle riikliku järelevalve teostamisele kohaldatakse toote nõuetele vastavuse seaduses vastavushindamisasutuse kohta sätestatut, välja arvatud toote nõuetele vastavuse seaduse §-d 28 ja 34, käesolevast seadusest tulenevate erisustega.
3)Taatluslaborile tegevusloa esmakordsel andmisel annab loa andja talle tunnusnumbri.
4)Taatluslabor tagab eelmise aasta riigisisese esmataatluse ja kordustaatluse tulemuste Tarbijakaitse ja Tehnilise Järelevalve Ametile kättesaadavuse mõõtevahendi liikide kaupa taatlemisele järgneva aasta 1. veebruariks.
§ 14. Riigisisese taatluse tulemuse vormistamine, säilitamine ja andmine ning nõuded taatlusmärgisele
1)Riigisisese taatluse tulemuseks on hinnang mõõtevahendi käesoleva seaduse § 11 lõikes 1 viidatud nõuetele vastavuse kohta.
2)Riigisisese taatluse käigus kannab taatleja saadud mõõtetulemused ja vaatlusandmed taatlusprotokolli, mille kohustuslikud andmed on nimetatud taatlusmetoodikas.
3)Taatluslabor säilitab taatlusprotokolli vähemalt mõõtevahendi kahekordse taatluskehtivusaja jooksul. Kui kahekordne taatluskehtivusaeg on pikem kui 30 aastat, säilitab taatluslabor taatlusprotokolli vähemalt 30 aastat.
4)Riigisisese taatluse tulemuse põhjal paigaldab taatleja taatlusnõuetele vastavale mõõtevahendile taatlusmärgise või -märgised.
5)Taatlusmärgised peavad olema paigaldatud nii, et vähemalt ühte neist rikkumata ei saa mõõtevahendit justeerida ega mõõtevahendi elemente vahetada.
6)Mõõtevahendite komplekti või käesoleva seaduse § 7 lõikes 2 nimetatud mõõtevahendi kohta annab taatleja mõõtevahendit identifitseeriva taatlustunnistuse. Muul juhul antakse taatlustunnistus mõõtevahendi taatlusele esitaja soovil.
7)Taatleja kõrvaldab taatlusnõuetele mittevastavalt mõõtevahendilt kõik sellele varem paigaldatud taatlusmärgised ja annab mõõtevahendi nõuetele mittevastavuse kohta tõendi. Mittevastavuse tõendi võib taatlusele esitaja soovil jätta andmata.
8)Taatlusmärgisele esitatavad nõuded eesmärgiga tagada taatlusmärgise kõrge kvaliteet, taatlusmärgise tellimise, kasutamise ja hoidmise korra ning taatlustunnistuse ja nõuetele mittevastavuse tõendi kohustuslikud andmed kehtestab valdkonna eest vastutav minister määrusega.
§ 15. EÜ esmataatlust tegev taatluslabor
1)Mõõtevahendi EÜ esmataatlust teeb käesoleva seaduse §-s 13 sätestatud nõuetele vastav taatluslabor, kes järgib oma taatlustegevuses mõõtevahendi metroloogilise kontrolli ja taadeldava mõõtevahendi kohta kehtestatud EÜ üksikdirektiivi nõudeid.
2)Käesoleva paragrahvi lõikes 1 nimetatud taatlustegevuse nõuetele vastavust hindab akrediteerimisasutus akrediteerimise käigus.
3)Tarbijakaitse ja Tehnilise Järelevalve Amet teavitab EÜ esmataatluseks tegevusloa saanud taatluslaborist Euroopa Komisjoni ja Euroopa Liidu liikmesriike. Sellise teavitamise puhul ei kohaldata toote nõuetele vastavuse seaduse §-st 34 tulenevaid nõudeid.
2. jagu Kinnispakk ja mõõtemahutina kasutatav pakend
§ 16. Nõuded kinnispakile, selle käitlemisele ja kontrollile
1)Kinnispakis sisalduva toote nimikogus käesoleva seaduse tähenduses väljendatakse massi- või mahuühikus vahemikus 5 grammi kuni 10 kilogrammi või 5 milliliitrit kuni 10 liitrit.
2)Pakendaja või importija peab tagama, et tema käideldav kinnispakk vastab kinnispaki täitekoguse lubatud hälvetele nimikogusest, kinnispaki eelmääratud nimikogusele ja märgistamisele kehtivatele nõuetele.
3)Pakendaja peab käitlemisprotsessis kontrollima täitekogust igal kinnispaki kogumil, mille moodustavad samas kohas pakitud võrdse nimikogusega, samaliigilised ja ühele tootmistsüklile vastavad kinnispakid. Importija peab kontrollima kinnispaki täitekogust regulaarsusega, mis tagab kinnispaki käesoleva paragrahvi lõike 2 nõuetele vastavuse.
4)Kinnispaki täitekoguse kontrollimiseks tuleb kasutada taadeldud või taatluskohustuse puudumise korral jälgitavalt kalibreeritud mõõtevahendit.
5)Pakendaja võib kinnispaki tähistada e-märgisega, mis kantakse kinnispakile tõendamaks kinnispaki vastavust õigusakti nõuetele, kui on täidetud järgmised nõuded:
1)kinnispakk vastab käesoleva paragrahvi lõikes 2 nimetatud nõuetele ja
2)kinnispaki täitekoguse kontrollimise ja tagamise süsteemi on sertifitseerinud asjakohase akrediteeringuga sertifitseerimisasutus ning pakendajal on sellekohane kehtiv sertifikaat.
6)Pakendajal või importijal, kes märgistab kinnispaki e-märgisega, peab olema dokumentatsioon täitekoguse kontrollimise kohta ning ta peab seda säilitama vähemalt ühe aasta jooksul kontrollimisest arvates.
7)Korrakaitseorgan kasutab kinnispaki täitekoguse kontrollimisel taadeldud või taatluskohustuse puudumise korral jälgitavalt kalibreeritud mõõtevahendit ja järgib käesoleva paragrahvi lõikes 8 nimetatud korda.
8)Kinnispakkide kohustuslikud eelmääratud nimikogused, kinnispaki märgistamise nõuded, täitekoguse lubatud hälbed nimikogusest ning kinnispaki täitekoguse kontrollimise korra kehtestab tarbija huvide kaitsmise eesmärgil valdkonna eest vastutav minister määrusega.
§ 17. Nõuded mõõtemahutina kasutatavale pakendile, selle käitlemisele ja kontrollile
1)Mõõtemahutina kasutatav pakend peab:
1)olema valmistatud materjalist, mis on piisavalt jäik ja püsiv ning mille omadused tagavad klaasiga samaväärsed metroloogilised karakteristikud;
2)olema metroloogiliste karakteristikute, kuju ja tootmiskorralduse ühtsuse põhjal piisava täpsusega mõõtevahend, mis välistab vajaduse vedeliku kogust vahetult mõõta, kui mõõtemahutina kasutatav pakend täidetakse konkreetse tasemeni selle kogumahust;
3)olema suletav.
2)Mõõtemahutina kasutatava pakendi tootja või importija tagab, et mõõtemahutina kasutatav pakend vastaks nimimahu lubatud hälvetele ning mõõtemahutina kasutatava pakendi märgistamise ja kontrollimise nõuetele.
3)Mõõtemahutina kasutatavale pakendile märgib tootja nimimahu ja kinnispaki valmistamiseks vajaliku teabe ning tootja identifitseerimistähise.
4)Mõõtemahutina kasutatava pakendi tootja esitab toodetavale mõõtemahutina kasutatavale pakendile kantava identifitseerimistähise joonise Tarbijakaitse ja Tehnilise Järelevalve Ametile, kes teavitab sellest tähisest Euroopa Komisjoni ja Euroopa Liidu liikmesriike.
5)Mõõtemahutina kasutatava pakendi tootja võib mõõtemahutina kasutatava pakendi märgistada eritähisega „з” (pööratud epsilon), kui pakendi vastavus käesoleva seaduse ja selle alusel kehtestatud õigusaktide nõuetele on tõendatud.
6)Mõõtemahutina kasutatava pakendi mahu kontrollimisel tuleb kasutada taadeldud või taatluskohustuse puudumise korral jälgitavalt kalibreeritud mõõtevahendit.
7)Mõõtemahutina kasutatava pakendi nimimahu väärtused ja nimimahu lubatud hälbed ning mõõtemahutina kasutatava pakendi märgistamise nõuded ja mahu kontrollimise korra kehtestab valdkonna eest vastutav minister määrusega eesmärgiga tagada kinnispaki valmistamisel mõõtemahutina kasutatava pakendi kasutamisega korrektne kinnispaki täitekogus.
3. peatükk Metroloogia valdkonna pädevad asutused
§ 18. Metroloogia keskasutus
1)Metroloogia keskasutus on Majandus- ja Kommunikatsiooniministeeriumi valitsemisala riigiasutus, kes täidab vastavalt oma põhimäärusele käesolevas paragrahvis nimetatud ülesandeid, või juriidiline isik, kellega on valdkonna eest vastutav minister sõlminud halduskoostöö seaduses sätestatud tingimustel ja korras halduslepingu nende ülesannete täitmiseks.
2)Käesoleva paragrahvi lõikes 1 nimetatud halduslepingu täitmise üle teostab järelevalvet Majandus- ja Kommunikatsiooniministeerium.
3)Kui haldusleping lõpetatakse ühepoolselt või esineb muu põhjus, mis takistab käesoleva paragrahvi lõikes 1 nimetatud halduslepingu alusel haldusülesande saanud isikul jätkata haldusülesande täitmist, korraldab haldusülesande edasise täitmise Majandus- ja Kommunikatsiooniministeeriumi valitsemisala riigiasutus.
4)Metroloogia keskasutus täidab järgmisi ülesandeid:
1)korraldab riigietaloni kalibreerimist ning koordineerib riigi finantseeritava tugietaloni perioodilist kalibreerimist ja võrdlusmõõtmist rahvusvahelise või teise riigi etaloniga võrdlemiseks;
2)esindab valdkonna eest vastutava ministri volitusel Eestit Euroopa Liidu ja rahvusvahelistes metroloogiaorganisatsioonides;
3)koordineerib riigietaloni laborite arendus- ja teadustegevust;
4)koostab ja esitab valdkonna eest vastutavale ministrile riigietaloni arendusplaani ning aruande;
5)korraldab kalibreerimis- ja taatluslaborite vahelist võrdluskalibreerimist;
6)korraldab metroloogiaalast koolitust;
7)osaleb metroloogia valdkonnas toimuvas standardimises ja eestikeelse terminoloogia korrastamises;
8)on võimeline täitma käesoleva seaduse §-s 19 nimetatud ülesandeid.
§ 19. Riigietaloni labor
1)Riigietaloni labor on Majandus- ja Kommunikatsiooniministeeriumi valitsemisala riigiasutus, kes täidab vastavalt oma põhimäärusele riigietaloni labori ülesandeid, või juriidiline isik, kellega on valdkonna eest vastutav minister sõlminud halduskoostöö seaduses sätestatud tingimustel ja korras halduslepingu nende ülesannete täitmiseks.
2)Käesoleva paragrahvi lõikes 1 nimetatud halduslepingu täitmise üle teostab järelevalvet Majandus- ja Kommunikatsiooniministeerium.
3)Kui haldusleping lõpetatakse ühepoolselt või esineb muu põhjus, mis takistab käesoleva paragrahvi lõikes 1 nimetatud halduslepingu alusel haldusülesande saanud isikul jätkata haldusülesande täitmist, korraldab haldusülesande edasise täitmise Majandus- ja Kommunikatsiooniministeeriumi valitsemisala riigiasutus.
4)Riigietaloni labori valikul ja nimetamisel tuleb arvesse võtta laborisse tehtavaid investeeringuid ning labori eeldusi kasutada ressursse riigietaloni hoidmiseks ja arendamiseks optimaalselt.
5)Riigietaloni labori ülesanded on riigietaloni soetamine, säilitamine, arendamine, kalibreerimine ja kasutamine.
6)Riigietaloni labor peab:
1)olema erapooletu ja sõltumatu;
2)tagama kliendiinfo konfidentsiaalsuse;
3)järgima kvaliteedistandardeid, rahvusvahelisi leppeid ja protseduure;
4)arendama riigietaloni kooskõlas valdkonna eest vastutava ministri otsuste ja soovitustega;
5)tagama oma metroloogilise tegevuse rahvusvahelise ekvivalentsuse;
6)kasutama riiklikke vahendeid sihtotstarbeliselt ja säästlikult ning vastavalt oma põhitegevusele;
7)olema vajalikus ulatuses ja kasutatava kalibreerimismeetodi jaoks akrediteeritud kalibreerimislaborina;
8)omama kogu tegutsemisaja jooksul oma tegevusest kolmandale isikule tekkida võiva kahju hüvitamiseks kehtivat vastutuskindlustuslepingut vähemalt 32 000 euro suuruse kindlustussumma ulatuses;
9)osalema metroloogia keskasutuse korraldatavas võrdlusmõõtmises vastavalt oma pädevusele.
7)Majandus- ja Kommunikatsiooniministeerium avaldab oma veebilehel riigietaloni laborite nimekirja koos nende ülesannete loeteluga.
§ 20. Tugietaloni labor
1)Tugietaloni labor on juriidiline isik, kellele kuuluv tugietalon on kinnitatud käesoleva seaduse § 4 lõike 6 alusel kehtestatud määrusega.
2)Tugietaloni labor peab:
1)tugietaloni säilitama ning võimaldama seda kasutada;
2)osalema oma tasemele sobivas rahvusvahelises võrdlusmõõtmises;
3)olema vajalikus ulatuses ja kasutatava kalibreerimismeetodi jaoks akrediteeritud kalibreerimis- või katselaborina;
4)tagama kolmandale isikule võimalike kahjude hüvitamise, kui need on põhjustatud labori esitatud valest tulemusest.
3)Majandus- ja Kommunikatsiooniministeerium avaldab oma veebilehel tugietaloni laborite nimekirja koos nende ülesannete loeteluga.
§ 21. Legaalmetroloogiaasutus
Legaalmetroloogiaasutus on Tarbijakaitse ja Tehnilise Järelevalve Amet, kelle ülesanded on:
1)teha legaalmetroloogilist ekspertiisi;
2)anda mõõtevahendite riigisiseseid tüübikinnitustunnistusi;
3)tunnistada käesoleva seaduse § 10 lõikes 3 nimetatud juhul mõõtevahend taadelduks.
4. peatükk Riiklik järelevalve
§ 22. Riiklik järelevalve
1)Käesolevas seaduses, välja arvatud 3. peatükis, ja käesoleva seaduse alusel kehtestatud õigusaktides sätestatud nõuete täitmise üle teostab riiklikku järelevalvet Tarbijakaitse ja Tehnilise Järelevalve Amet.
2)Tarbijakaitse ja Tehnilise Järelevalve Ameti pädevusse kuulub järelevalve:
1)kohustuslike mõõtühikute kasutamise üle;
2)mõõtetulemuste jälgitavuse tõendamise ja pädeva mõõtja üle;
3)mõõtevahendite vastavushindajana teavitatud asutuste vastavushindamistegevuse üle;
4)taatluskohustuse täitmise üle;
5)kohustusliku metroloogilise kontrolli alla kuuluvate mõõtevahendite kasutamise üle;
6)käesoleva seaduse §-des 13 ja 15 nimetatud taatluslaborite taatlustegevuse üle;
7)kinnispaki ja mõõtemahutina kasutatavate pakendite käitlemise ning täitekoguse kontrollimise üle.
§ 23. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamise eesmärgil kohaldada korrakaitseseaduse §-des 30–32 ja 49–52 sätestatud riikliku järelevalve erimeetmeid korrakaitseseaduses sätestatud alusel ja korras.
§ 24. Riikliku järelevalve erisused
 Korrakaitseorgan võib korrakaitseseaduse §-s 50 sätestatud tingimustel siseneda ruumi ja territooriumile, kus:
1)kasutatakse kohustusliku metroloogilise kontrolli alla kuuluvat mõõtevahendit, samuti kohta, kus taadeldakse või hoitakse turule laskmiseks või kasutusele võtmiseks mõeldud mõõtevahendit;
2)tehakse mõõtevahendi vastavushindamist;
3)käideldakse kinnispakke või mõõtemahutina kasutatavaid pakendeid.
5. peatükk Vastutus
§ 25. Mõõtevahendi kasutamise nõuete rikkumine
1)Metroloogiliselt kontrollitud mõõtevahendi kasutamise kohustuse ja kasutamise nõuete rikkumise eest, kui sellega tekitati oluline kahju, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 20 000 eurot.
§ 26. Taatlusmärgise võltsimine, võltsitud taatlusmärgise müümine ja võltsitud taatlusmärgisega mõõtevahendi kasutamine
1)Mõõtevahendi taatlusmärgise võltsimise, võltsitud taatlusmärgise müümise või võltsitud taatlusmärgisega mõõtevahendi kasutamise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 27. Mõõtevahendi taatlemise nõuete rikkumine
1)Mõõtevahendi riigisisese taatlemise nõuete rikkumise eest –
karistatakse rahatrahviga kuni 100 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 20 000 eurot.
§ 28. Kinnispaki käitlemise nõuete rikkumine
1)Kinnispaki käitlemise nõuete rikkumise eest, kui sellega põhjustati oluline kahju, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 20 000 eurot.
§ 29. Menetlus
1)Käesolevas peatükis sätestatud väärtegude kohtuväline menetleja on Tarbijakaitse ja Tehnilise Järelevalve Amet.
6. peatükk Rakendussätted
§ 30. Olukorrad, kus riigisisest tüübikinnitustunnistust ei nõuta
 Riigisisest tüübikinnitustunnistust ei nõuta:
1)enne käesoleva seaduse jõustumist kasutusele võetud üksikeksemplarina toodetud mõõtevahendi kohta;
2)enne 2016. aasta 30. oktoobrit turule lastud ja kasutusele võetud gaasiarvesti ja gaasi leppekoguse mõõturi, soojusarvesti, kestva dünaamilise toimimisega mõõtesüsteemi vedeliku, välja arvatud vesi, koguse mõõtmiseks ning automaatkaalu, taksomeetri, materiaalmõõtude, dimensioonimõõtevahendi ja heitgaasianalüsaatori kohta, millele on teises Euroopa Liidu liikmesriigis antud riigisisene tüübikinnitustunnistus.
Vedelkütuse erimärgistamise seadus
§ 1. Erimärgistamise objekt
Erimärgistamisele kuulub Eestis toodetav, Euroopa Parlamendi ja nõukogu määruse (EL)nr 952/2013, millega kehtestatakse liidu tolliseadustik (ELT L 269, 10.10.2013, lk 1–101), tähenduses vabasse ringlusse lubatav (edaspidi import)ja Euroopa Liidu liikmesriigist (edaspidi liikmesriik)Eestisse sisse veetav osa diislikütusest, mis on ette nähtud kasutamiseks vastavalt käesoleva seaduse § 1^1  lõikes 1 sätestatule.
§ 1^1. Erimärgistatud vedelkütuse kasutamine ja ostmine
1)Erimärgistatud diislikütust (edaspidi eriotstarbeline diislikütus)on lubatud kasutada:
1)põllumajandustoodete tootmiseks põllumajanduses kasutatavas masinas, traktoris ja liikurmasinas ning kuivatis;
2)kutselisel kalapüügil.
2)Käesoleva seaduse tähenduses ei käsitata masinana mootorsõidukit liiklusseaduse mõistes ning vee- ja raudteesõidukit.
3)Eriotstarbelise diislikütuse kasutamine põllumajanduses kasutatavas masinas, traktoris ja liikurmasinas ning kuivatis põllumajandustoodete kuivatamiseks on riigiabi komisjoni määruse (EL)nr 651/2014 Euroopa Liidu toimimise lepingu artiklite 107 ja 108 kohaldamise kohta, millega teatavat liiki abi tunnistatakse siseturuga kokkusobivaks (ELT L 187, 26.06.2014, lk 1‒78), artikli 44 tähenduses.
4)Eriotstarbelise diislikütuse kasutamine kutselisel kalapüügil siseveekogudes, sealhulgas nendes siseveekogudes, mida läbib riigipiir (edaspidi koos siseveed), on riigiabi komisjoni määruse (EL)2022/2473, millega tunnistatakse teatavat liiki abi kalandus- ja vesiviljelustoodete tootmise, töötlemise ja turustamisega tegelevatele ettevõtjatele Euroopa Liidu toimimise lepingu artiklite 107 ja 108 kohaldamisel siseturuga kokkusobivaks (ELT L 327, 21.12.2022, lk 82–139), artikli 56 tähenduses.
5)Kui käesoleva paragrahvi lõikes 3 või 4 sätestatud komisjoni määrus ei ole kohaldatav, eelkõige käesoleva seaduse § 1^3  lõikes 3 või 3^1  nimetatud asjaolude esinemise korral, võib eriotstarbelise diislikütuse kasutamist võimaldada vähese tähtsusega abina komisjoni määruse (EL)nr 1408/2013, milles käsitletakse Euroopa Liidu toimimise lepingu artiklite 107 ja 108 kohaldamist vähese tähtsusega abi suhtes põllumajandussektoris (ELT L 352, 24.12.2013, lk 9–17), või komisjoni määruse (EL)nr 717/2014, milles käsitletakse Euroopa Liidu toimimise lepingu artiklite 107 ja 108 kohaldamist vähese tähtsusega abi suhtes kalandus- ja vesiviljelussektoris (ELT L 190, 28.06.2014, lk 45–54), tähenduses.
6)Põllumajanduses ja kutselisel kalapüügil kaluri kalapüügiloa alusel võib eriotstarbelist diislikütust osta ning kasutada üksnes isik, kellel on käesoleva seaduse alusel antud eriotstarbelise diislikütuse ostuõigus (edaspidi ka ostuõigus). Ostuõiguse omamise kohustus ei laiene isikutele, kes ostavad eriotstarbelist diislikütust alkoholi-, tubaka-, kütuse- ja elektriaktsiisi seaduses sätestatud alustel ja tingimustel.
7)Põllumajandustoodete tootmine käesoleva seaduse tähenduses on komisjoni määruse (EL)nr 651/2014 artikli 2 punktis 9 sätestatud tegevus.
§ 1^2. Eriotstarbelise diislikütuse müügi erisused
1)Eriotstarbelise diislikütuse müügil, milleks käesoleva seaduse tähenduses peetakse nii tasu eest kui ka tasuta võõrandamist, on müüja kohustatud kindlaks tegema ostja ning tuvastama ostja või ostja esindaja isikusamasuse isikut tõendava dokumendi alusel või e-identimise ja e-tehingute usaldusteenuste vahendeid kasutades.
2)Eriotstarbelise diislikütuse müüja on kohustatud enne müüki kontrollima, kas ostjal on põllumajandustoetuste ja põllumassiivide registri andmetel ostuõigus ning ostja esindajal esindusõigus eriotstarbelise diislikütuse ostmiseks. Olukorras, kus ostja esindajal on rohkem kui ühe isiku esindusõigus, peab müüja tegema kindlaks, keda esindades ost tehakse.
3)Eriotstarbelise diislikütuse müüja märgib üles järgmised andmed ning edastab need koos teiste vedelkütuse seaduse § 7 lõike 3 alusel kehtestatud andmetega Maksu- ja Tolliametile:
1)ostja nimi ja registrikood;
2)ostja esindaja nimi ja isikukood või isikukoodi puudumise korral sünniaeg;
3)ostja eriotstarbelise diislikütuse kasutusotstarve juhul, kui tal on ostuõigus nii põllumajanduses kui ka kutselisel kalapüügil eriotstarbelise diislikütuse kasutamiseks.
4)Müüja keeldub eriotstarbelise diislikütuse müügist, kui:
1)ostja või ostja esindaja ei võimalda isikusamasuse tuvastamist;
2)ostjal puudub ostuõigus;
3)isikul puudub tehingu tegemiseks esindusõigus;
4)ostja või ostja esindaja tegevus on lubatud kasutusotstarbega ilmselges vastuolus, eelkõige kütuse tankimine käesoleva seaduse § 1^1  lõike 1 punktis 1 nimetamata mootorsõidukisse.
5)Kui Põllumajanduse Registrite ja Informatsiooni Amet on tunnistanud ostuõiguse kehtetuks või kui ostuõigust omaval isikul ei ole enam võimalik eriotstarbelist diislikütust ise kasutada, võib maksuhaldur lubada isiku taotluse alusel eriotstarbelise diislikütuse võõrandada teisele eriotstarbelise diislikütuse ostuõigust omavale isikule.
6)Eriotstarbelise diislikütuse müüja seaduslik esindaja on kohustatud korraldama käesolevas paragrahvis sätestatud kohustuste nõuetekohase täitmise.
§ 1^3. Põllumajanduses ja kutselisel kalapüügil sisevetes kasutatava eriotstarbelise diislikütuse riigiabina andmise erisused
1)Riigiabiks peetakse alkoholi-, tubaka-, kütuse- ja elektriaktsiisi seaduses sätestatud diislikütuse aktsiisimäära ja põllumajanduses või kutselisel kalapüügil sisevetes kasutatava eriotstarbelise diislikütuse aktsiisimäära vahet.
2)Põllumajanduse Registrite ja Informatsiooni Amet (edaspidi PRIA)arvutab maksukorralduse seaduse § 29 punktis 30 nimetatud andmete alusel riigiabi suuruse ning kannab põllumajanduses ja kutselisel kalapüügil kasutatava eriotstarbelise diislikütuse andmed konkurentsiseaduse §-s 49^2  sätestatud riigiabi ja vähese tähtsusega abi registrisse.
3)Põllumajanduses ja kutselisel kalapüügil sisevetes kasutatava eriotstarbelise diislikütuse kasutajal ei või eriotstarbelise diislikütuse ostmise ajal olla täitmata komisjoni määruse (EL)nr 651/2014 artikli 1 lõikes 4 ja komisjoni määruse (EL)2022/2473 artikli 1 lõikes 5 nimetatud Euroopa Komisjoni korraldus ebaseaduslikuks ja siseturuga kokkusobimatuks tunnistatud riigiabi tagasimaksmise kohta.
3^1)Riigiabi saaja ei tohi olla raskustes olev ettevõtja komisjoni määruse (EL)nr 651/2014 artikli 2 punkti 18 tähenduses, kui selline nõue tuleneb asjakohasest Euroopa Liidu õigusaktist.
4)Kui pärast riigiabi andmist selgub, et põllumajanduses või kutselisel kalapüügil sisevetes kasutatava eriotstarbelise diislikütuse kasutaja ei vastanud eriotstarbelise diislikütuse ostmise ajal käesoleva paragrahvi lõikes 3 või 3^1  sätestatud nõudele, nõuab PRIA abi saajalt riigiabi tagasi. Muul juhul nõuab ebaseadusliku või väärkasutatud riigiabi tagasi Maksu- ja Tolliamet. Riigiabi nõutakse tagasi konkurentsiseaduses sätestatud alustel ja korras.
5)Riigiabi nõutakse tagasi maaelu ja põllumajandusturu korraldamise seaduses või kalandusturu korraldamise seaduses sätestatud korras.
§ 2. Erimärgistamine
1)Erimärgistamine on diislikütusele lisaainete lisamine selle eristamiseks teistest vedelkütustest.
2)Diislikütusele erimärgistamiseks lisatavate ainete loetelu ning kontsentratsiooni kehtestab valdkonna eest vastutav minister määrusega.
3)Vedelkütusele lisaainete lisamine, sealhulgas värvimine selle eristamiseks teistest vedelkütustest, on lubatud ainult tollijärelevalve all käesoleva seaduse alusel kehtestatud õigusaktides sätestatud korras.
§ 3. Erimärgistamise korraldus
1)Eestisse on lubatud importida eriotstarbelist diislikütust, mis on eelnevalt välisriigis lisaainetega erimärgistatud, ning diislikütust, mis erimärgistatakse enne importi ajutise ladustamise kohas, tollilaos või aktsiisilaos.
2)Välisriigis erimärgistatud eriotstarbelise diislikütuse erimärgistuse vastavuse eest käesolevas seaduses ja selle alusel kehtestatud õigusaktides sätestatule vastutab eriotstarbelise diislikütuse importija.
3)Impordiks ettenähtud diislikütus erimärgistatakse ajutise ladustamise kohas, tollilaos või aktsiisilaos. Diislikütuse erimärgistamise eest ajutise ladustamise kohas, tollilaos või aktsiisilaos vastutab vastavalt ajutise ladustamise koha, tollilao või aktsiisilao pidaja.
4)Eestis toodetav ja teisest liikmesriigist Eestisse sisseveetav diislikütus erimärgistatakse aktsiisilaos hiljemalt kütuse väljastamisel.
5)Eestis toodetava ja teisest liikmesriigist Eestisse sisseveetava diislikütuse nõuetekohase erimärgistamise eest vastutab aktsiisilaopidaja.
6)Diislikütuse erimärgistamise ja selle üle kontrolli teostamise korra kehtestab valdkonna eest vastutav minister määrusega.
§ 3^1. Põllumajanduses ja kutselisel kalapüügil kaluri kalapüügiloa alusel kasutatava eriotstarbelise diislikütuse ostuõigus
1)Põllumajanduses ja kutselisel kalapüügil kaluri kalapüügiloa alusel eriotstarbelise diislikütuse ostmiseks ning kasutamiseks antakse ostuõigus käesoleva seaduse §-des 3^2  ja 3^3  sätestatud alustel ja korras järgmistele majandustegevusega tegelevatele isikutele:
1)põllumajandustoodete tootmisega tegelev füüsilisest isikust ettevõtja või juriidiline isik;
2)põllumajanduslikku teenustööd osutav füüsilisest isikust ettevõtja või juriidiline isik;
3)kaluri kalapüügiluba omav füüsilisest isikust ettevõtja või juriidiline isik.
2)Juriidilise isiku, sealhulgas avalik-õigusliku juriidilise isiku tegevus eriotstarbelise diislikütuse kasutamisel põllumajanduses ja kutselisel kalapüügil kaluri kalapüügiloa alusel loetakse majandustegevuseks ka juhul, kui selle eesmärk ei ole tulu saamine.
3)Ostuõigust omav isik peab viivitamata teavitama PRIA-t oma tegevuses toimunud muudatusest või muust ilmnenud asjaolust, mis võib mõjutada talle antud ostuõiguse kehtivust.
4)Ostuõigust omava isiku seaduslik esindaja on kohustatud korraldama käesolevas seaduses sätestatud kohustuste nõuetekohase täitmise.
§ 3^2. Põllumajanduses ja kutselisel kalapüügil kaluri kalapüügiloa alusel kasutatava eriotstarbelise diislikütuse ostuõiguse andmine isiku taotluseta
1)Isiku taotluseta loetakse ostuõigus antuks järgmistele isikutele:
1)juriidiline isik või füüsilisest isikust ettevõtja, kellele on määratud Euroopa Liidu ühise põllumajanduspoliitika rakendamise seaduse alusel otsetoetus või ühise põllumajanduspoliitika kohane pindalaga, välja arvatud metsamaa pindala, seotud maaelu arengu toetus (edaspidi koos pindalatoetus);
2)juriidiline isik või füüsilisest isikust ettevõtja, kelle puhul on PRIA tema pindalatoetuse taotluse menetlemise käigus kindlaks teinud, et isiku kasutuses on pindalatoetuse saamiseks nõutaval määral põllumajandusmaad;
3)juriidiline isik või füüsilisest isikust ettevõtja, kes peab põllumajandusloomade registri andmetel käesoleva paragrahvi lõike 3 alusel kehtestatud arvul põllumajandusloomi või mesilasperesid ja kellele on antud veterinaarseaduse alusel tegevusluba loomapidamiseks või kes on esitanud majandustegevusteate loomapidamise kohta;
4)juriidiline isik või füüsilisest isikust ettevõtja, kes omab kaluri kalapüügiluba.
2)Isiku ostuõigus tekib põllumajandustoetuste ja põllumassiivide registrisse ostuõiguse kande tegemisest.
3)Käesoleva paragrahvi lõike 1 punktis 3 nimetatud põllumajandusloomade ja mesilasperede arvu, sealhulgas põllumajandusloomade loomühikuteks ümberarvutamise koefitsiendid, kehtestab valdkonna eest vastutav minister määrusega.
4)Valdkonna eest vastutav minister võib kehtestada määrusega nende Euroopa Liidu ühise põllumajanduspoliitika rakendamise seaduse alusel antavate pindalaga seotud toetuste loetelu, mille saamisel isikule ostuõigust ei anta.
§ 3^3. Põllumajanduses kasutatava eriotstarbelise diislikütuse ostuõiguse andmine põllumajandustoodete tootmisega tegeleva isiku taotluse alusel
1)Põllumajandustoodete tootmisega tegelev füüsilisest isikust ettevõtja või juriidiline isik, kes ei ole saanud ostuõigust käesoleva seaduse § 3^2  alusel, võib taotleda ostuõigust, kui ta vastab kõikidele järgmistele nõuetele:
1)ta tegeleb taimekasvatusega;
2)tema kasutuses on käesoleva paragrahvi lõike 5 alusel kehtestatud mahus põllumajandusmaad;
3)tema kasutuses on käesoleva seaduse § 1^1  lõike 1 punkti 1 kohane põllumajandustehnika.
2)Ostuõiguse saamiseks esitatakse taotlus PRIA-le elektrooniliselt PRIA e-teenuse keskkonna kaudu.
3)PRIA kontrollib ostuõiguse taotleja vastavust ostuõiguse saamise nõuetele ja lahendab ostuõiguse taotluse käesoleva paragrahvi lõike 5 alusel kehtestatud korras.
4)Ostuõigus hakkab kehtima põllumajandustoetuste ja põllumassiivide registrisse ostuõiguse kande tegemisest ning kehtib üks aasta. Põllumajandustoetuste ja põllumassiivide registrisse ostuõiguse kande tegemisega loetakse, et otsus on isikule teatavaks tehtud.
5)Ostuõiguse taotlemise ja taotluse menetlemise korra ning täpsemad nõuded põllumajandustoodete tootmisega tegeleva isiku, kasutatava põllumajandusmaa ja põllumajandustehnika ning taotluse kohta kehtestab valdkonna eest vastutav minister määrusega.
§ 3^4. Põllumajanduses kasutatava eriotstarbelise diislikütuse ostuõiguse andmine põllumajandusliku teenustöö osutamisega tegeleva isiku taotluse alusel
1)Põllumajanduslikku teenustööd osutav füüsilisest isikust ettevõtja või juriidiline isik, kes ei ole saanud ostuõigust käesoleva seaduse § 3^2  või 3^3  alusel, võib taotleda ostuõigust, kui ta vastab mõlemale järgmisele nõudele:
1)tema põllumajandust abistavas või saagikoristusjärgses tegevuses on vaja kasutada diislikütust;
2)tema kasutuses on käesoleva seaduse § 1^1  lõike 1 punkti 1 kohane põllumajandustehnika.
2)Ostuõiguse saamiseks esitatakse taotlus PRIA-le elektrooniliselt PRIA e-teenuse keskkonna kaudu.
3)PRIA kontrollib ostuõiguse taotleja vastavust ostuõiguse saamise nõuetele ja lahendab taotluse käesoleva paragrahvi lõike 5 alusel kehtestatud korras.
4)Ostuõigus hakkab kehtima põllumajandustoetuste ja põllumassiivide registrisse ostuõiguse kande tegemisest ning kehtib üks aasta. Põllumajandustoetuste ja põllumassiivide registrisse ostuõiguse kande tegemisega loetakse, et otsus on isikule teatavaks tehtud.
5)Ostuõiguse taotlemise ja taotluse menetlemise korra ning täpsemad nõuded põllumajanduslikku teenustööd osutava isiku, kasutatava põllumajandustehnika ja taotluse kohta kehtestab valdkonna eest vastutav minister määrusega.
§ 3^5. Eriotstarbelise diislikütuse ostuõiguse andmisest keeldumine ja ostuõiguse kehtetuks tunnistamine
1)PRIA keeldub ostuõiguse andmisest, kui:
1)taotleja on teadlikult esitanud valeandmeid;
2)taotleja ei vasta ostuõiguse saamise nõuetele;
3)taotleja ei võimalda teha kohapealset kontrolli;
4)taotlejal on kehtiv karistus eriotstarbelise diislikütuse kasutamise, käitlemise või müügiga seotud nõuete rikkumise eest.
2)PRIA tunnistab isikule antud ostuõiguse kehtetuks, kui:
1)ostuõigust omav isik teatab ostuõigusest loobumisest;
2)ostuõigust omava isiku tegevus põllumajandustoodete tootmise või põllumajandusliku teenustöö osutamise tegevusalal on lõppenud või isiku kaluri kalapüügiluba on tunnistatud kehtetuks.
3)PRIA võib tunnistada isikule antud ostuõiguse kehtetuks, kui:
1)ostuõigust omav isik ei võimalda teostada riiklikku järelevalvet eriotstarbelise diislikütuse ostuõiguse nõuete täitmise üle ega eriotstarbelise diislikütuse kasutamise üle;
2)ostuõigust omav isik ei esita ostuõiguse saamisele järgneval pindalatoetuse taotluse esitamise tähtajal taotlust pindalatoetuse saamiseks, kui ta on saanud ostuõiguse käesoleva seaduse § 3^2  lõike 1 punkti 1 või 2 alusel;
3)ostuõigust omav isik ei ole pidanud 60 järjestikuse päeva jooksul käesoleva seaduse § 3^2  lõike 3 alusel kehtestatud arvul põllumajandusloomi või mesilasperesid;
4)ostuõigust omaval isikul on kehtiv karistus eriotstarbelise diislikütuse kasutamise, käitlemise või müügiga seotud nõuete rikkumise eest;
5)ostuõigust omav isik või tema tegevus ei vasta muudele käesolevas seaduses sätestatud tingimustele.
4)PRIA teeb ostuõiguse kehtetuks tunnistamise otsuse 30 päeva jooksul käesoleva paragrahvi lõigetes 2 ja 3 nimetatud asjaolude teadasaamisest arvates. Isiku ostuõigus lõppeb põllumajandustoetuste ja põllumassiivide registrisse ostuõiguse kehtetuks tunnistamise kande tegemisest.
5)Isik, kes jätkab pärast ostuõiguse kehtetuks tunnistamist põllumajandustoodete tootmise, põllumajandusliku teenustöö osutamise või kutselise kalapüügiga, võib eelnevalt omandatud eriotstarbelise diislikütuse lubatud kasutusotstarbel ära kasutada.
§ 3^6. Volituse andmine eriotstarbelise diislikütuse ostmiseks
1)Ostuõigust omav isik võib ostutehingu teha seadusliku või volitatud esindaja kaudu.
2)Eriotstarbelise diislikütuse ostmise volituse võib anda füüsilisele isikule, kes teeb töötamise registri andmetel ostuõigust omava isiku heaks tööd, või kutselise kalapüügi puhul ka kalapüügiloale kantud kutselisele kalurile.
3)Ostuõigust omav isik teatab PRIA-le elektrooniliselt PRIA e-teenuse keskkonna kaudu oma volitatud esindaja nime ja isikukoodi või isikukoodi puudumise korral sünniaja.
4)Esindusõiguse alusel eriotstarbelise diislikütuse ostmist käsitatakse esindatavale antava riigiabina.
5)Ostuõigust omav isik peab volituse tagasivõtmisest või oma esindajaga töösuhte lõpetamisest PRIA-t viivitamata PRIA e-teenuse keskkonna kaudu teavitama.
§ 3^7. Andmete kandmine põllumajandustoetuste ja põllumassiivide registrisse ning juurdepääs andmetele
1)Ostuõiguse andmise, taotluse rahuldamata jätmise ning ostuõiguse lõpetamise kohta kantakse Euroopa Liidu ühise põllumajanduspoliitika rakendamise seaduse alusel peetavasse põllumajandustoetuste ja põllumassiivide registrisse järgmised andmed:
1)ostuõiguse taotleja ja saaja nimi, registrikood ning andmed füüsilise isiku surma ja juriidilise isiku likvideerimise kohta;
2)ostuõiguse taotleja ja saaja kontaktandmed ning asu- ja tegevuskoha andmed;
3)ostuõiguse saamiseks esitatud taotluse andmed ja taotluse menetlemise käigus saadud andmed;
4)andmed ostuõiguse kehtivuse kohta;
5)eriotstarbelise diislikütuse ostmiseks volitatud isiku nimi ja isikukood või isikukoodi puudumise korral sünniaeg ning volituse kestus;
6)ostuõiguse taotluse esitanud isiku nimi ja kontaktandmed ning esindusõiguse alus.
2)Andmed isikute kohta, kellele loetakse käesoleva seaduse § 3^2  alusel ostuõigus antuks, kannab PRIA põllumajandustoetuste ja põllumassiivide registrisse ühe tööpäeva jooksul § 3^2  lõike 1:
1)punkti 1 puhul pindalatoetuse rahuldamise otsuse tegemise päevast arvates;
2)punkti 2 puhul pindalatoetuse rahuldamata jätmise otsuse tegemise päevast arvates, kui nõuetekohane põllumajandusmaa pindala on kindlaks määratud;
3)punkti 3 puhul põllumajandusloomade registrisse kande tegemise päevast arvates;
4)punkti 4 puhul kutselise kalapüügi registrisse kande tegemise päevast arvates.
3)PRIA kannab käesoleva paragrahvi lõikes 1 nimetatud andmed ostuõiguse andmise, sellest keeldumise või ostuõiguse kehtetuks tunnistamise kohta põllumajandustoetuste ja põllumassiivide registrisse otsuse tegemise päeval.
4)Põllumajandustoetuste ja põllumassiivide registri andmetel ostuõiguse kehtivuse ning ostuõiguse teostamiseks antud volituse kohta on õiguslik tähendus.
5)Kütuse müügi tegevusluba omaval eriotstarbelise diislikütuse müüjal on juurdepääs järgmisele teabele käesoleva seaduse §-s 3^1  sätestatud isiku kohta:
1)ostuõiguse kehtivus;
2)esindusõigus eriotstarbelise diislikütuse ostmiseks;
3)ostja eriotstarbelise diislikütuse kasutusotstarve.
§ 4. Riiklik järelevalve
1)Riiklikku järelevalvet käesoleva seaduse täitmise üle teostab Maksu- ja Tolliamet.
1^1)Riiklikku järelevalvet ostuõiguse nõuete ning käesoleva seaduse § 1^3  lõigetes 3 ja 3^1  nimetatud nõuete täitmise üle teostab PRIA.
2)Erimärgistatud vedelkütuse erimärgistatuse kindlakstegemise korra kehtestab Vabariigi Valitsus määrusega.
3)Maksu- ja Tolliamet ning PRIA teevad riikliku järelevalve teostamiseks koostööd ja vahetavad omavahel vajalikku teavet.
§ 4^1. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 32, 45 ja 49–51 sätestatud riikliku järelevalve erimeetmeid korrakaitseseaduses sätestatud alusel ja korras.
§ 5. Riikliku järelevalve erisused
1)Kui proovi võtmine sõiduki kütusesüsteemist osutub kohapeal võimatuks, on korrakaitseorganil õigus anda sõidukijuhile korraldus toimetada sõiduk lähimasse kohta, kus selle kütusesüsteemist on võimalik proove võtta.
2)Kui sõiduki kütusesüsteemis avastatakse erimärgistatud kütus, on selle sõiduki juht kohustatud vahetama kütusesüsteemis oleva kütuse 24 tunni jooksul avastamise hetkest arvates. Erimärgistatud kütuse avastanud isik on kohustatud andma sõidukijuhile dokumendi, kuhu on märgitud kütusesüsteemis oleva erimärgistatud kütuse avastamise kuupäev ja kellaaeg.
3)Erimärgistatud vedelkütuse erimärgistatuse kindlakstegemise korra kehtestab Vabariigi Valitsus määrusega.
4)Ostuõigust omav isik peab tegema eriotstarbelise diislikütuse kasutamise kontrollimisel korrakaitseorganiga koostööd ja vajaduse korral tõendama eriotstarbelise diislikütuse kasutamist lubatud kasutusotstarbel.
§ 6. Seaduse rakendamise erisused välisriigis registreeritud sõiduki puhul
1)Välisriigis registreeritud sõiduki, mille kütusesüsteemis on avastatud erimärgistatud kütus, võib Eestist välja lubada pärast nimetatud rikkumisega seotud asjaolude selgitamist ja selle rikkumise eest määratud rahatrahvi maksmist.
2)Kui välisriigis registreeritud sõiduki juht on lahkunud Eestist enne käesoleva paragrahvi lõikes 1 nimetatud rikkumise eest temale määratud rahatrahvi maksmist, lubatakse tal pöörduda Eestisse vaid tingimusel, et see rahatrahv on makstud.
§ 6^2. Erimärgistatud vedelkütuse ebaseaduslik kasutamine
1)Erimärgistatud vedelkütuse ebaseadusliku kasutamise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 3200 eurot.
§ 6^3. Lisaainete ebaseaduslik eemaldamine erimärgistatud vedelkütusest ja selle tulemusena saadud vedelkütuse käitlemine
1)Erimärgistatud vedelkütusest erimärgistamiseks kasutatud lisaainete eemaldamise või teadvalt selle tulemusena saadud vedelkütuse hoidmise, ladustamise, võõrandamise või müügiks pakkumise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 3200 eurot.
§ 6^4. Menetlus
2)Käesoleva seaduse §-des 6^2 , 6^3  ja 6^5  sätestatud väärtegude kohtuväline menetleja on:
1)Maksu- ja Tolliamet;
3)Politsei- ja Piirivalveamet;
4)Tarbijakaitse ja Tehnilise Järelevalve Amet.
§ 6^5. Erimärgistatud diislikütuse ebaseaduslik müük
1)Erimärgistatud diislikütuse müügil käesoleva seaduse §-s 1^2  sätestatud kohustuse täitmata jätmise eest – 
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, – 
karistatakse rahatrahviga kuni 3200 eurot.
§ 8. Muudatused varasemates õigusaktides
§ 8^1. Rakendussätted
1)Kui erimärgistatud vedelkütust raudteeveol või laevaliikluses kasutanud isiku valdusesse jääb erimärgistatud vedelkütust pärast 2015. aasta 1. jaanuari ning tal ei ole käesoleva seadusega lubatud erimärgistatud vedelkütust kasutada, siis peab nimetatud isik sellest teavitama maksuhaldurit taasesitamist võimaldavas vormis hiljemalt võõrandamisele eelneval tööpäeval ja võõrandama erimärgistatud vedelkütuse selle müünud isikule või aktsiisilaopidajale 2015. aasta 1. veebruariks.
1^1)Käesoleva paragrahvi lõikes 1 nimetatud kütust raudteeveol või laevaliikluses kasutanud isik võib seda nimetatud otstarbel kasutada pärast Maksu- ja Tolliametile energiatoote aktsiisideklaratsiooni esitamist ja sellelt kütuselt aktsiisi tasumist erimärgistatud vedelkütuse ja diislikütuse aktsiisimäärade vahe ulatuses hiljemalt 2015. aasta 1. mail.
1^2)Kui erimärgistatud vedelkütust kütteainena kasutanud isiku valduses on nimetatud kütust 2015. aasta 1. mail ning tal ei ole käesoleva seaduse alusel lubatud erimärgistatud vedelkütust kasutada, esitab ta selle kütuse kohta Maksu- ja Tolliametile energiatoote aktsiisideklaratsiooni ja tasub hiljemalt 2015. aasta 15. mail sellelt kütuselt aktsiisi erimärgistatud vedelkütuse ja diislikütuse aktsiisimäärade vahe ulatuses ning võib jätkata nimetatud kütuse koguse kasutamist üksnes algsel otstarbel.
1^3)Soojusettevõtja kaugkütteseaduse tähenduses peab mõõtma 2015. aasta 1. mai seisuga oma valduses oleva erimärgistatud vedelkütuse koguse ning esitama selle kohta hiljemalt 2015. aasta 10. mail maksuhaldurile andmed. Lisaks peab soojusettevõtja hindama, kui suure osakaalu protsentuaalselt moodustas perioodil 2015. aasta 1. jaanuarist kuni 1. maini kogu tarbijale edastatud soojusenergia mahust kodumajapidamistele ja korteriühistutele edastatud soojusenergia maht. Soojusettevõtjal on lubatud nimetatud protsentuaalsele osakaalule vastav erimärgistatud vedelkütuse jääk lõpuni tarbida ilma selle võõrandamise ja täiendava aktsiisi maksmise kohustuseta.
1^4)Kodumajapidamine ja korteriühistu võivad enne 2015. aasta 1. maid soetatud eriotstarbelise diislikütuse jäägi ja enne 2015. aasta 1. jaanuari soetatud erimärgistatud kerge kütteõli jäägi lõpuni tarbida ilma selle võõrandamise, deklareerimise ja mõõtmise ning täiendava aktsiisi maksmise kohustuseta tingimusel, et seda hoiustatakse nõuetekohases statsionaarses mahutis.
1^5)Käesoleva seaduse § 8^1  lõikes 1^4  nimetamata isikud võivad enne 2015. aasta 1. maid elektrienergia tootmiseks soetatud eriotstarbelise diislikütuse jäägi ja enne 2015. aasta 1. jaanuari elektrienergia tootmiseks soetatud erimärgistatud kerge kütteõli jäägi lõpuni tarbida ilma selle võõrandamise, deklareerimise ja mõõtmise ning täiendava aktsiisi maksmise kohustuseta.
2)Käesoleva paragrahvi lõikes 1^2  nimetatud isik võib samas lõikes nimetatud kütuse võõrandada selle müünud isikule või aktsiisilaopidajale 2015. aasta 1. juuniks. Sellest tuleb maksuhaldurit teavitada kirjalikku taasesitamist võimaldavas vormis hiljemalt võõrandamisele eelneval tööpäeval. Sellisel juhul ei teki isikul käesoleva paragrahvi lõikes 1^2  sätestatud kohustusi ega õigust.
4)Käesolevas paragrahvis nimetatud isikud ei pea erimärgistatud vedelkütuse varu võõrandamisel omama vedelkütuse seadusega nõutavaid kütuse müügiks vajalikke tehnilisi vahendeid, vastavussertifikaati, tegevusluba ega tagatist. Käesolevas paragrahvis nimetatud maksuhaldurile esitatavas teavituses tuleb võõrandatava erimärgistatud vedelkütuse kohta märkida järgmised andmed:
1)kütuse KNi kaubakood ja sellele vastav kirjeldus;
2)kütuse kogus liitrites;
3)aadress, kus kütust enne võõrandamist ladustatakse;
4)kütuse lähetamise kuupäev;
5)kütuse vastuvõtja nimi.
5)Käesoleva paragrahvi tähenduses on erimärgistatud vedelkütus eriotstarbeline diislikütus ja enne 2015. aasta 1. jaanuari tarbimisse lubatud erimärgistatud kerge kütteõli.
6)Käesolevas paragrahvis nimetatud juhtudel isiku valdusesse jäetud erimärgistatud vedelkütuse kogus peab olema mõõdetud, kuid mõõtetulemuste jälgitavus ei pea olema tõendatud. Kahtluse korral mõõtetulemuse usaldusväärsuses võib Maksu- ja Tolliamet kasutada akrediteeritud või erialaselt pädevaks hinnatud mõõtja teenust. Kui Maksu- ja Tolliamet tuvastab akrediteeritud või erialaselt pädevaks hinnatud mõõtja tehtud mõõtmisega varem deklareeritust suurema erimärgistatud vedelkütuse koguse, on isikul kohustus korrigeerida deklaratsioonis esitatud andmed ja tasuda täiendav aktsiisivahe kolme tööpäeva jooksul Maksu- ja Tolliameti mõõtmistulemuse teatavaks tegemisest arvates.
7)Käesoleva paragrahvi rakendamise täpsema korra kehtestab vajaduse korral valdkonna eest vastutav minister määrusega.
8)Käesoleva seaduse § 1^1  lõikeid 3 ja 4, § 1^3  ja § 4 lõiget 1^1  ning käesoleva paragrahvi lõikeid 1^1 , 5 ja 6 rakendatakse tagasiulatuvalt alates 2015. aasta 1. jaanuarist.
9)2023. aastal kantakse andmed nende isikute kohta, kellele loetakse käesoleva seaduse § 3^2  alusel ostuõigus antuks, põllumajandustoetuste ja põllumassiivide registrisse 2023. aasta 1. jaanuariks. Taotluse alusel ostuõiguse saanud isikute kohta kantakse andmed põllumajandustoetuste ja põllumassiivide registrisse alates 2023. aasta 1. jaanuarist.
10)2023. aasta 1. jaanuariks loetakse käesoleva seaduse § 3^2  lõike 1 punktides 1 ja 2 sätestatud juhul juriidilisele isikule või füüsilisest isikust ettevõtjale ostuõigus antuks, kui isikule määrati 2022. aastal pindalatoetus või pindalatoetuse taotluse menetlemise käigus tehti kindlaks, et 2022. aastal oli isiku kasutuses pindalatoetuse saamiseks nõutaval määral põllumajandusmaad. Nimetatud ostuõiguse kehtetuks tunnistamisel lähtutakse käesolevas seaduses sätestatust, sealhulgas 2023. aastal pindalatoetuse taotluse menetlemise käigus selgunud asjaoludest.
11)Enne 2023. aasta 1. jaanuari soetatud eriotstarbelise diislikütuse jäägi võib lõpuni tarbida ilma ostuõiguseta ning ilma kütuse võõrandamise, deklareerimise ja mõõtmise ning täiendava aktsiisi maksmise kohustuseta tingimusel, et see kasutatakse ära 2023. aasta jooksul käesoleva seaduse § 1^1  lõike 1 punktis 1 või 2 sätestatud kasutusotstarbel.
§ 8^2. Eriotstarbelise diislikütuse kasutamise lubamine tulenevalt Vabariigi Valitsuse 2020. aasta 12. märtsil väljakuulutatud eriolukorrast
1)Alates 2020. aasta 1. juulist kuni 2024. aasta 30. aprillini on maapõueseaduse tähenduses kaevandamisluba omaval ettevõtjal lubatud kasutada eriotstarbelist diislikütust:
1)oma mäeeraldisel ja mäeeraldise teenindusmaal, tööstusterritooriumil, kus paiknevad põlevkivist õli, elektrienergia või soojuse tootmise seadmed, ning tuha ladestusalal põlevkivi kaevandamiseks mõeldud sõidukites ja seadmetes;
2)põlevkivi, põlevkivituha ja aheraine transpordiks, kasutamata selleks raudteed või avalikult kasutatavat teed, mille kasutamiseks ei loeta selle ületamist.
2)Eriotstarbelist diislikütust on lubatud müüa käesoleva paragrahvi lõikes 1 sätestatud ajavahemikul ainult maapõueseaduse tähenduses põlevkivi kaevandamise luba omavale ettevõtjale. Kütuse müüja peab tuvastama juriidilisest isikust ostja ja tema füüsilisest isikust esindaja käesoleva seaduse §-s ^2  sätestatud korras ja kontrollima enne müüki keskkonnalubade registrist ostjal kehtiva põlevkivi kaevandamise loa olemasolu. Kui kütusemüüja müüb eriotstarbelist diislikütust kehtiva kaevandamisloa olemasolu kontrollimata, kohaldatakse käesoleva seaduse § 6^5 . Eriotstarbelise diislikütuse müük käesoleva paragrahvi lõikes 1 nimetatud ettevõtjale ei ole lubatud väljaspool mäeeraldist, mäeeraldise teenindusmaad ega tuhaladestusala, samuti ei ole see lubatud tööstusterritooriumil asuvast tanklast ega tankurautost.
3)Käesoleva paragrahvi lõikes 1 nimetatud ettevõtja, kes on riigiabi saaja käesoleva seaduse tähenduses, võib lubada enda soetatud eriotstarbelist diislikütust kasutada lõikes 1 nimetatud kasutusotstarbel endaga samasse kontserni kuuluval ettevõtjal või oma alltöövõtjal. Sellisel juhul ei loeta seda kütuse müügiks vedelkütuse seaduse tähenduses ega kütuse võõrandamiseks käesoleva seaduse § 1^2  lõike 1 tähenduses.
4)Käesoleva paragrahvi lõikes 1 nimetatud ettevõtja peab pidama eraldi arvestust iseenda tarbitud ja lõikes 3 nimetatud isikute tarbitud eriotstarbelise diislikütuse koguse kohta kalendrikuude kaupa ning säilitama neid dokumente kuni 2034. aasta 30. aprillini.
5)Kui mäeraldisel, mäeeraldise teenindusmaal, tuhaladestusalal ja tööstusterritooriumil olevates sõidukites ja seadmetes on eriotstarbelist diislikütust 2024. aasta 30. aprillil veel järel, mõõdab käesoleva paragrahvi lõikes 1 nimetatud ettevõtja akrediteeritud laborit kasutades 2024. aasta 30. aprilli seisuga sõidukites ja seadmetes oleva eriotstarbelise diislikütuse koguse. Aktsiis mõõdetud eriotstarbelise diislikütuse koguselt tasutakse 2024. aasta 30. aprillil kehtivate määrade järgi aktsiisideklaratsiooni alusel hiljemalt 2024. aasta 20. mail eriotstarbelise diislikütuse ja diislikütuse aktsiisimäärade vahe ulatuses. Pärast aktsiisimaksukohustuse täitmist võib käesoleva paragrahvi lõikes 1 nimetatud ettevõtja jätkata täiendava aktsiisivahega maksustatud eriotstarbelise diislikütuse kasutamist algsel kasutusotstarbel kuni 2024. aasta 31. maini.
6)Käesoleva paragrahvi lõikes 1 nimetatud ettevõtja peab esitama eriotstarbelise diislikütuse tarbimisele järgneva aasta 1. veebruariks Kliimaministeeriumile kalendriaasta vältel tarbitud eriotstarbelise diislikütuse summaarse koguse liitrites, mis sisaldab nii iseenda tarbitud kui ka lõikes 3 nimetatud isikute tarbitud eriotstarbelise diislikütuse kogust.
7)Eriotstarbelise diislikütuse kasutamine käesoleva paragrahvi lõikes 1 nimetatud otstarbel on riigiabi komisjoni määruse (EL)nr 651/2014 artikli 44 tähenduses ning selle andmisel järgitakse nimetatud määruses ja konkurentsiseaduse §-s 34^2  sätestatut.
8)Käesoleva paragrahvi lõikes 1 nimetatud ettevõtjal ei või eriotstarbelise diislikütuse ostmise ajal olla täitmata komisjoni määruse (EL)nr 651/2014 artikli 1 lõikes 4 nimetatud Euroopa Komisjoni korraldus ebaseaduslikuks ja siseturuga kokkusobimatuks tunnistatud riigiabi tagasimaksmise kohta.
9)Käesoleva paragrahvi lõikes 1 nimetatud ettevõtja ei tohi olla eriotstarbelise diislikütuse ostmise ajal raskustes komisjoni määruse (EL)nr 651/2014 artikli 2 punkti 18 tähenduses.
10)Riigiabiks peetakse alkoholi-, tubaka-, kütuse- ja elektriaktsiisi seaduses sätestatud diislikütuse aktsiisimäära ja käesoleva paragrahvi lõikes 1 nimetatud otstarbel kasutatava eriotstarbelise diislikütuse aktsiisimäära vahet.
11)Kliimaministeerium kontrollib vähemalt kord aastas tagantjärele ja valimi põhjal käesoleva paragrahvi lõigetes 8 ja 9 nimetatud nõuete täitmist.
12)Kui kontrolli tulemusel selgub, et eriotstarbelise diislikütuse kasutaja ei vastanud eriotstarbelise diislikütuse ostmise ajal käesoleva paragrahvi lõigetes 8 ja 9 nimetatud nõuetele, nõuab Kliimaministeerium riigiabi selle saajalt tagasi koos intressiga vastavalt komisjoni määruse (EÜ)nr 794/2004, millega rakendatakse nõukogu määrust (EL)2015/1589, millega kehtestatakse üksikasjalikud eeskirjad Euroopa Liidu toimimise lepingu artikli 108 kohaldamiseks (ELT L 140, 30.04.2004, lk 1–134), artiklile 9, sama määruse artikli 10 alusel liikmesriikidele teatavaks tehtud intressimäärale ja artiklis 11 nimetatud intressi kohaldamise meetodile.
13)Kliimaministeerium arvutab käesoleva paragrahvi lõikes 6 nimetatud andmete alusel riigiabi suuruse ning esitab riigiabi ja vähese tähtsusega abi registrile andmed lõikes 1 nimetatud ettevõtjale antud riigiabi kohta vastavalt konkurentsiseaduse § 49^2  lõikele 3 ning säilitab riigiabi andmisega seotud dokumente kuni 2034. aasta 30. aprillini.
§ 8^3. Seaduse järelhindamine
 Maaeluministeerium analüüsib 2024. aasta 31. detsembriks käesolevas seaduses sätestatud ostuõiguse rakendamise mõju ja tulemuslikkust.
Päästeteenistuse seadus
§ 1. Seaduse reguleerimisala
1)Käesolev seadus sätestab päästeteenistuse korralduse ja päästeteenistujate õigusliku seisundi.
2)Päästeametnikele laieneb avaliku teenistuse seadus käesolevast seadusest tulenevate erisustega.
3)Päästetöötajatele laienevad töölepingu seadus ja teised töösuhteid reguleerivad seadused käesolevast seadusest tulenevate erisustega.
§ 2. Päästeteenistus
1)Päästeteenistus käesoleva seaduse mõistes on töötamine päästeteenistujana päästeasutuses.
2)Päästeteenistus on ka teenistus päästeteenistuja ametikohal sisekaitselise rakenduskõrgkooli päästeeriala õppe struktuuriüksuses (edaspidi Päästekolledž).
3)Päästeteenistus on avaliku teenistuse eriliik.
§ 3. Päästeteenistujad
1)Päästeteenistuja on isik, kes on võetud tööle päästeasutusse päästeseaduses sätestatud ülesannete juhtimiseks, korraldamiseks või tegemiseks.
2)Päästeteenistuja on ka Päästekolledži juht, juhi asetäitja ja õppejõud.
§ 4. Päästeteenistujate liigid ja teenistuskohad
1)Päästeteenistujad on:
1)päästeametnikud;
2)päästetöötajad.
2)Päästeametnik on:
1)päästeasutuse koosseisus päästeseaduses sätestatud ülesannete juhtimiseks, korraldamiseks ja tegemiseks ettenähtud ametikohale nimetatud isik;
2)Päästekolledži päästeeriala õppetööd korraldava struktuuriüksuse juht, struktuuriüksuse juhi asetäitja ning päästeeriala õppejõud ja õpetajad.
3)Päästetöötaja on päästeasutuse või Päästekolledži koosseisus päästeseaduses sätestatud ülesannete tegemiseks ettenähtud töökohale töölepingu alusel võetud töötaja.
5)Päästeametniku ametikoht on päästeasutuse või sisekaitselise rakenduskõrgkooli koosseisus ettenähtud ametikoht.
6)Päästetöötaja töökoht on päästeasutuse koosseisus ettenähtud töökoht.
§ 5. Päästeteenistujate ametinimetused
1)Päästeametnike ametinimetused on:
1)päästepeadirektor;
2)päästedirektor;
3)päästepealik;
4)päästepeaspetsialist;
5)päästejuhtivspetsialist;
6)päästevanemspetsialist;
7)päästespetsialist.
2)Päästetöötaja ametinimetus on päästja.
3)Päästeteenistujate teenistuskohtadele vastavad ametinimetused päästeasutuses kehtestab päästeasutuse juht käskkirjaga.
4)Päästekolledži teenistuskohtade vastavuse päästeteenistujate ametinimetustele kehtestab sisekaitselise rakenduskõrgkooli rektor käskkirjaga.
§ 6. Päästekolledži üliõpilane ja õpilane
1)Sisekaitselise rakenduskõrgkooli pääste erialal täiskoormusega õppes keskhariduse baasil kutseharidust omandava õpilase või rakenduskõrgharidust omandava üliõpilase, kes ei ole päästeteenistuses, võib võtta õppepraktika läbimise ajaks päästeteenistusse päästeteenistujana. Õppepraktika läbimise ajal ei laiene päästeteenistujale käesoleva seaduse §-s 11 sätestatu.
2)Päästekolledži täiskoormusega õppe üliõpilastele ja õpilastele makstakse stipendiumi.
3)Päästekolledži täiskoormusega õppe üliõpilase ja õpilase stipendiumi suuruse ning selle maksmise tingimused ja korra kehtestab valdkonna eest vastutav minister määrusega.
4)Päästekolledžisse täiskoormusega õppesse õppima suunatud päästeteenistujale võib õppetöös osalemise eest maksta riigieelarvelistest vahenditest teenistussuhtest tulenevat palka päästeasutuse juhi määratud ulatuses ja korras.
5)Teenistussuhtest tuleneva õppetöös osalemise eest palga maksmiseks sõlmitakse haldusleping, milles määratakse päästeteenistuja kohustus töötada pärast õppimise lõppu päästeasutuses kindlaksmääratud aja jooksul, kuid mitte kauem kui kolm aastat.
§ 6^1. Automaatse biomeetrilise isikutuvastuse süsteemi andmekogu
1)Automaatse biomeetrilise isikutuvastuse süsteemi andmekogu (edaspidi andmekogu ABIS)on elektrooniline andmekogu, mille eesmärk käesoleva seaduse tähenduses on töödelda demineerimistööga seotud päästeametniku daktüloskopeerimisel saadud biomeetrilisi andmeid ekspertiisiobjektile päästeametniku jäetud jälgede välistamiseks.
2)Demineerimistööga seotud päästeametniku daktüloskopeerimisel saadud biomeetrilisi andmeid võib töödelda üksnes käesoleva seaduse § 7^3  lõikes 1 nimetatud eesmärgil.
3)Andmekogu ABIS asutab ja selle põhimääruse kehtestab Vabariigi Valitsus määrusega.
4)Andmekogu ABIS vastutavad töötlejad on Politsei- ja Piirivalveamet ning Eesti Kohtuekspertiisi Instituut.
6)Andmekogus ABIS sisalduvad andmed on juurdepääsupiiranguga ning on tunnistatud asutusesiseseks kasutamiseks mõeldud teabeks.
2. peatükk PÄÄSTETEENISTUSSE VÕTMINE
§ 7. Päästeteenistusse võtmise üldised nõuded
1)Päästeametnikuna võib teenistusse võtta vähemalt keskharidusega täieliku teovõimega Eesti Vabariigi kodaniku, kes valdab eesti keelt seaduses või seaduse alusel sätestatud ulatuses ning vastab päästeteenistujate kutsesobivuse nõuetele.
1^1)Päästeametniku võib päästeteenistusse võtta konkursita.
2)Päästetöötajana võib teenistusse võtta vähemalt keskharidusega täieliku teovõimega isiku, kes vastab päästeteenistujate kutsesobivuse nõuetele ja valdab eesti keelt seaduses või seaduse alusel sätestatud ulatuses.
4)Päästeteenistujate kutsesobivuse nõuded, sealhulgas füüsilise ettevalmistuse, hariduse- ja tervisenõuded, kehtestab valdkonna eest vastutav minister määrusega.
4^1)Tervisenõuetele vastavuse kontrollimise eesmärk on päästeasutusele pandud ülesannete täitmist takistavate tervisehäirete puudumise tuvastamine.
5)Päästeteenistuja haridus, füüsiline ettevalmistus ja tervis peavad võimaldama tal täita päästeteenistuja teenistus- või tööülesandeid.
6)Päästeteenistuja füüsilise ettevalmistuse nõuetes võib valdkonna eest vastutav minister määrusega kehtestada vanuse alusel erisusi, kui see on kooskõlas võrdse kohtlemise seaduse § 9 lõikega 2.
7)Päästeasutuse juht võib kooskõlas võrdse kohtlemise seaduse § 9 lõikega 2 väljastada käesoleva paragrahvi lõike 2 alusel kehtestatud kutsesobivuse nõuetele mittevastavale päästetöötajale ajutise eriloa teenistuse jätkamiseks käesoleva paragrahvi lõike 4 alusel valdkonna eest vastutava ministri määrusega sätestatud korras.
§ 7^1. Erinõuded päästeteenistusse võtmisel
1)Päästeteenistusse päästeametniku ametikohale, kus ametiülesannete hulka kuulub töö andmekoguga, mille vastutav töötleja on Siseministeerium või Politsei- ja Piirivalveamet, või demineerimistöö tegemine või kus isikul on juurdepääs päästeteenistujate eriliiki isikuandmetele, ei võeta isikut:
1)keda on karistatud tahtlikult toimepandud kuriteo eest, olenemata karistusandmete kustutamisest;
2)keda on karistatud vangistusega, olenemata karistusandmete kustutamisest;
3)kes on kriminaalmenetluses kahtlustatav või süüdistatav;
4)kes on distsiplinaarsüüteo toimepanemise eest avalikust teenistusest vabastatud ja teenistusest vabastamisest on möödas vähem kui aasta;
5)kes saab pensioni, töötasu või muud regulaarset tasu riigilt, mis ei ole Euroopa Majanduspiirkonna liikmesriik või Šveitsi Konföderatsioon või mis ei kuulu Põhja-Atlandi Lepingu Organisatsiooni;
6)keda on karistatud süüteo eest, millel on korruptsioonivastases seaduses sätestatud korruptiivse teo tunnused;
9)kes esitas isikuankeedis teadlikult valeandmeid või varjas olulist informatsiooni.
2)Käesoleva paragrahvi lõikes 1 sätestatud ametikohtade loetelu kehtestab päästeasutuse juht käskkirjaga.
§ 7^2. Taustakontroll
1)Päästeasutusse päästeteenistuja teenistuskohale, ametniku ametikohale, töötaja töökohale või praktikale sobivuse hindamiseks võib tuvastada isiku isikusamasuse ning töödelda isikuandmeid, sealhulgas eriliiki isikuandmeid, ja koguda järgmisi andmeid, arvestades ülesandeid ameti-, töö- või praktikakohal, millele isik kandideerib:
1)isiku kontaktandmed, elukoha andmed, kodakondsuse ja isikut tõendava dokumendi andmed ning töötamise andmed;
2)andmed isikule määratud kriminaalkaristuste, viimase viie aasta jooksul väärteo eest määratud karistuste, karistatuse ja karistusest vabastamise ning karistuste täitmisele pööramise kohta;
3)andmed isiku vastu algatatud kriminaalmenetluste, kus ta on tunnistatud kahtlustatavaks või süüdistatavaks, ning nendes asjades tehtud menetlust lõpetava lahendi kohta;
4)andmed isiku seotuse kohta organisatsiooni või liikumisega, mis oma tegevusega eirab avalikku korda või mille tegevus on suunatud Eesti Vabariigi iseseisvuse ja sõltumatuse vägivaldsele muutmisele, territoriaalse terviklikkuse vägivaldsele rikkumisele, vägivaldsele võimuhaaramisele või Eesti põhiseadusliku korra vägivaldsele muutmisele;
5)andmed isiku välispiiri ületuste ja välisriigis viibimise kohta, et tuvastada isiku viibimine välisriigis, mis on kantud riigisaladuse ja salastatud välisteabe seaduse § 19 lõike 3 alusel kehtestatud nimekirja ning mille puhul kehtib sama paragrahvi lõikes 2 nimetatud teatamiskohustus;
6) andmed isiku seotuse kohta välisriigi luure- või julgeolekuteenistusega.
2)Päästeasutusse päästeteenistuja teenistuskohale, ametniku ametikohale või töötaja töökohale kandideerivalt isikult võib nõuda isikuankeedi esitamist. Otsuse isikuankeedi esitamise kohta teeb päästeasutus, kuhu isik teenistusse või tööle kandideerib. Isikuankeedis küsitakse andmeid, mis võimaldavad hinnata isiku sobivust teenistusse. Lisaks võib küsida andmeid sugulaste ja hõimlaste, sealhulgas vanemate, õe, venna, laste, abikaasa, registreeritud elukaaslase, samuti abieluga sarnanevas suhtes oleva elukaaslase ees- ja perekonnanime, isikukoodi, isikukoodi puudumisel sünniaega ja -kohta ning kontaktandmeid, et tagada neile seaduses ettenähtud sotsiaalsed tagatised ja vajaliku teabe edastamine kriisiolukorras.
3) Käesoleva paragrahvi lõikes 2 nimetatud isikuankeedi vormi kehtestab valdkonna eest vastutav minister määrusega.
4)Käesoleva paragrahvi lõikes 1 nimetatud andmeid töötleb ja lõikes 2 nimetatud isikuankeedis esitatud andmete õigsust kontrollib Politsei- ja Piirivalveamet.
5)Politsei- ja Piirivalveamet võib käesoleva paragrahvi lõikes 1 nimetatud asjaolusid kontrollida päästeasutusse teenistusse või tööle võetud isiku suhtes ka nende teenistuses või tööl olemise ajal, kui on põhjendatud kahtlus, et esinevad asjaolud, mis välistaksid isiku teenistusse või tööle võtmise.
6)Käesoleva paragrahvi lõikes 2 nimetatud andmeid säilitatakse viis aastat pärast teenistusest või töölt lahkumist või pärast teenistusest või töölt lahkumist tekkinud õigusliku vaidluse korral kuni õigusliku vaidluse lõppemiseni.
7)Politsei- ja Piirivalveametil on käesoleva paragrahvi lõikes 1 nimetatud andmete ja lõikes 2 nimetatud isikuankeedis esitatud andmete õigsuse kontrollimiseks õigus:
1)pöörduda riigi- ja kohaliku omavalitsuse üksuse asutuste, samuti füüsiliste ja juriidiliste isikute poole järelepärimisega kontrollitava isiku isikuandmete kohta;
2)vestelda kontrollitava isiku, samuti tema tööandja ja õppeasutuse esindajate ning teiste isikutega, et selgitada välja kontrollitava isiku kõlbelisi ja teisi isikuomadusi ning vajaduse korral ja küsitletava isiku nõusolekul võtta temalt kirjalik seletus;
3)kontrollida isikuandmeid riigi, kohaliku omavalitsuse või muu avalik-õigusliku isiku või eraõigusliku juriidilise isiku andmekogust;
4)saada andmeid karistusregistri arhiivist;
5)töödelda üldsusele suunatud ja avalikest allikatest kättesaadavaid isikuandmeid.
8)Käesoleva paragrahvi lõikes 1 nimetatud asjaolu võib olla päästeasutusele aluseks keelduda isiku päästeteenistusse päästeteenistuja teenistuskohale, ametniku ametikohale, töötaja töökohale või praktikale võtmisest.
9)Käesoleva paragrahvi lõikes 8 nimetatud keeldumise põhjust ja keeldumise aluseks olevat asjaolu ei avaldata ulatuses, mis võib olla vältimatult vajalik, et tagada:
1)riigi julgeolek;
2)riigikaitse;
3)avalik kord;
4)süütegude tõkestamine, avastamine, menetlemine või karistuse täideviimine;
5)andmesubjekti kaitse või teiste isikute õiguste ja vabaduste kaitse.
10)Käesolevas paragrahvis sätestatu laieneb ka isikule, kes kandideerib päästeteenistuse erialale kutseõppesse või rakenduskõrgharidusõppesse või päästeteenistuja teenistuskohale sisekaitselises rakenduskõrgkoolis.
§ 7^3. Päästeametniku daktüloskopeerimine ja temalt DNA-proovi võtmine
1)Demineerimistööga seotud päästeametnik daktüloskopeeritakse ja temalt võetakse DNA-proov ekspertiisiobjektile päästeametniku jäetud jälgede välistamise eesmärgil.
1^1)Daktüloskopeerimisel võetakse päästeametnikult tema mõlema käe sõrmejäljed ning peopesajäljed ja kirjutaja-peopesajäljed.
2)Loetelu ametikohtadest, millel teeniv päästeametnik daktüloskopeeritakse ja kellelt võetakse DNA-proov, kehtestab Päästeameti peadirektor käskkirjaga.
3)Päästeametniku daktüloskopeerimisel saadud biomeetrilised andmed kantakse automaatse biomeetrilise isikutuvastuse süsteemi andmekogusse, päästeametniku biograafilised andmed pseudonüümitud kujul ning andmed daktüloskoopiaandmete võtmise kohta ning temalt võetud DNA-proovi võtmise ja selle analüüsil saadud andmed kantakse riiklikusse süüteomenetluse biomeetriaregistrisse.
4)Päästeametniku daktüloskopeerimisel ja DNA-proovi analüüsil saadud andmed kustutatakse riiklikest registritest kolme aasta möödumisel päästeametniku päästeteenistusest vabastamisest arvates. Päästeamet teavitab Eesti Kohtuekspertiisi Instituuti vajadusest päästeametniku andmed riiklikest registritest kustutada.
5)Käesoleva paragrahvi alusel päästeametniku daktüloskopeerimise ja DNA-proovi võtmise ning daktüloskopeerimisel saadud andmete ning DNA-proovide edastamise korra kehtestab valdkonna eest vastutav minister määrusega.
§ 8. Päästeteenistuja teenistusse võtmise erisused
1)Päästeasutuse juhi nimetab viieks aastaks ametisse valdkonna eest vastutava ministri ettepanekul Vabariigi Valitsus, kuulates ära Riigikogu õiguskomisjoni arvamuse.
2)Päästeasutuse juhi asetäitja nimetab viieks aastaks ametisse valdkonna eest vastutav minister vastava päästeasutuse juhi ettepanekul.
3)Päästeameti päästekeskuse juhi nimetab viieks aastaks ametisse valdkonna eest vastutav minister Päästeameti peadirektori ettepanekul.
3^1)Häirekeskuse keskuse juhi nimetab viieks aastaks ametisse Häirekeskuse peadirektor.
4)Päästekolledži direktori võtab teenistusse valdkonna eest vastutav minister Sisekaitseakadeemia rektori ettepanekul, kuulates ära Päästeameti peadirektori arvamuse.
5)Päästeasutuse peadirektoril on õigus päästekolledži direktori nõusolekul avaliku teenistuse seaduse § 39 lõikes 1 ja töölepingu seaduse § 44 lõikes 4 sätestatud juhtudel kaasata teenistusse sisekaitselise rakenduskõrgkooli pääste erialal täiskoormusega õppes keskhariduse baasil kutseharidust omandavaid õpilasi ja rakenduskõrgharidust omandavaid üliõpilasi.
6)Käesoleva paragrahvi lõikes 5 sätestatud juhul laienevad sisekaitselise rakenduskõrgkooli pääste erialal täiskoormusega õppes keskhariduse baasil kutseharidust omandavale õpilasele ja rakenduskõrgharidust omandavale üliõpilasele päästeteenistujale ettenähtud sotsiaalsed tagatised, õigused ja vastutus päästeseaduse 4. peatüki, samuti käesoleva seaduse §-de 14, 16, 20, 20^1  ja 22 ning 5. peatüki kohaselt, kui nad kaasati haldusaktiga või nad asusid päästeasutuse ülesandeid täitma omal initsiatiivil või kannatanu palvel.
7)Käesoleva seaduse §-s 14 ettenähtud hüvitise arvutamise aluseks on sisekaitselise rakenduskõrgkooli pääste erialal täiskoormusega õppes keskhariduse baasil kutseharidust omandava õpilase ja rakenduskõrgharidust omandava üliõpilase hukkumise või vigastada saamise päeval kehtinud päästeteenistuja madalaim palgamäär.
§ 8^1. Teenistuse korraldamise pädevus
1)Päästeasutuse päästeteenistuja teenistust korraldab, sealhulgas võtab ta teenistusse ja vabastab teenistusest, sõlmib temaga töölepingu ja lõpetab selle või ütleb selle üles, peatab tema avaliku võimu teostamise õiguse või võimaldab töötajal kasutada oma õigust keelduda töö tegemisest, annab loa, kui seadus sätestab teenistusse võtmise õigust omava isiku loa nõude, ja viib päästeametniku ühelt ametikohalt üle teisele päästeasutuse juht või päästeasutuse põhimääruses sätestatud isik.
2)Käesoleva paragrahvi lõikes 1 sätestatud juhul ning päästeasutuse töö korraldamiseks võib päästeasutuse juht või päästeasutuse põhimääruses sätestatud isik anda käskkirja.
§ 9. Päästeteenistuja hindamine
1)Päästeteenistuja töötulemuste, läbitud täienduskoolituse tulemuslikkuse ja kutsesobivuse nõuetele vastavuse hindamise korra ning hindamise tulemuse säilitamise tähtaja kehtestab valdkonna eest vastutav minister määrusega.
3)Hindamistulemuste põhjal teenistuskohale mittevastava päästeteenistuja võib üle viia madalamale teenistuskohale või teenistusest vabastada.
§ 10. Päästeteenistuja vanne ja vande andmine
1)Esimest korda päästeteenistusse astudes annab päästeteenistuja valdkonna eest vastutavale ministrile, päästeasutuse juhile või tema volitatud päästeametnikule päästeteenistuja vande:
«Asudes päästeteenistujate ridadesse, annan mina, (ees- ja perekonnanimi), vande olla ustav Eesti põhiseaduslikule korrale ja juhinduda alati oma käitumises kehtivatest seadustest; kohustun hoidma mulle teadmiseks usaldatud riigi- ja ametisaladusi, ei kuritarvita mulle antud võimu ega inimeste usaldust, austan organisatsiooni põhiväärtusi, jään alati ausaks ning täidan kohusetundlikult teenistuskohustusi.»
2)Päästekolledži üliõpilane ja õpilane annavad päästeteenistuja vande enne esimest õppepraktikat.
3)Päästeteenistuja vande andmine toimub pidulikult päästeasutuse lipu juures.
4)Päästeteenistuja vannet andev päästeteenistuja loeb ette päästeteenistuja vande ja kirjutab alla päästeteenistuja vande tekstile.
5)Päästeteenistuja allakirjutatud vande teksti hoitakse päästeteenistuja isikutoimikus.
6)Päästeteenistuja vannet ei anna isikud, kes on enne päästeteenistusse asumist riigiteenistuses olles ametivande andnud.
§ 10^1. Päästeametniku nimetamine ja määramine muule ametikohale valitsusasutuses ja rahvusvahelises organisatsioonis
1)Päästeametniku avaliku võimu teostamise õiguse võib tema nõusolekul peatada seoses nimetamisega tähtaegselt teenistusse muule erialast ettevalmistust eeldavale ametikohale või määramisega vastavale ametikohale rahvusvahelises organisatsioonis.
1^1)Päästeametniku teenistuse ja töötamise tähtajale teises valitsusasutuses või rahvusvahelises organisatsioonis kohaldatakse avaliku teenistuse seaduse § 33 lõikes 4 sätestatut.
2)Päästeametniku nimetab teises valitsusasutuses või määrab rahvusvahelises organisatsioonis ametikohale selles asutuses või organisatsioonis ametisse nimetamise õigust omav isik.
3)Teises valitsusasutuses või rahvusvahelises organisatsioonis teenistuse või töötamise tähtaja möödumisel vabastatakse päästeametnik seal teenistusest ning nimetatakse samale või teisele sama astme ametikohale, kus ta töötas enne teise valitsusasutusse või rahvusvahelisse organisatsiooni tööle asumist.
4)Päästeametnikule, kelle avaliku võimu teostamise õigus on peatatud seoses nimetamisega ametikohale teises valitsusasutuses või määramisega ametniku ametikohale rahvusvahelises organisatsioonis, maksab päästeasutus või teine valitsusasutus tema soovil palka tema viimase päästeametniku ametikoha järgi.
§ 10^2. Päästeteenistuja ametikohale nimetamine ja tööle määramine sisekaitselises rakenduskõrgkoolis
1)Päästeteenistuja võib tema nõusolekul nimetada või määrata tähtajaliselt sisekaitselise rakenduskõrgkooli ametikohale, kui selleks on andnud nõusoleku päästeteenistuja ning päästeasutuse ja sisekaitselise rakenduskõrgkooli sellekohast õigust omav isik.
2)Sisekaitselises rakenduskõrgkoolis tähtajaliselt teenistuses olev päästeteenistuja jätkab tähtaja möödumisel päästeteenistust ameti- või töökohal, kus ta oli teenistuses enne sisekaitselises rakenduskõrgkoolis ametikohale nimetamist, või vähemalt samaväärsel ameti- või töökohal, ning talle tagatakse senised teenistustingimused.
§ 10^3. Päästeteenistusest vabastamine asjaolude tõttu, mis välistaksid päästeteenistuja teenistusse võtmise
 Päästeteenistuja vabastatakse teenistusest, kui ilmnevad või tekivad asjaolud, mis välistaksid tema teenistusse võtmise tulenevalt käesoleva seaduse § 7^1  lõike 1 punktidest 1, 2, 4–6 ja 9.
§ 10^4. Päästeteenistuja vabastamine terviseseisundi tõttu
 Päästeteenistuja võib teenistusest vabastada, kui tema terviseseisund ei vasta käesoleva seaduse § 7 lõike 4 alusel sätestatule.
3. peatükk PÄÄSTETEENISTUJA PALK JA SOTSIAALSED TAGATISED
§ 11. Päästeteenistujate töö tasustamine
1)Päästeteenistuja palk koosneb põhipalgast, muutuvpalgast ning seaduses sätestatud ja seaduse alusel makstavatest lisatasudest.
2)Põhipalk on päästeteenistuja teenistuskohale vastav päästeteenistujale määratud palgamäärast tulenev rahasumma. Palgamäär on kindel summa või summade vahemik.
3)Muutuvpalk on päästeteenistuja palga ebaregulaarne osa, mida võib maksta tulemuspalgana, lisatasuna täiendavate teenistusülesannete täitmise eest või preemiana seaduses ettenähtud juhtudel.
4)Palgamäärade kehtestamisel võetakse arvesse päästeteenistuja kvalifikatsiooninõudeid, teenistus- või töötingimuste erisusi, piirkondlikkust ja muid töö eripära iseloomustavaid näitajaid.
5)Päästeteenistujate palgamäärad, põhipalga määramise ning päästeteenistujatele muutuvpalga ja lisatasude maksmise korra kehtestab valdkonna eest vastutav minister käskkirjaga.
6)Valdkonna eest vastutav minister või tema volitusel Päästeameti või Häirekeskuse peadirektor või Sisekaitseakadeemia rektor kehtestab Päästeameti, Häirekeskuse ja Sisekaitseakadeemia ametnike, töötajate ja päästeteenistujate palgajuhendi käskkirjaga, milles nähakse ette palga maksmise ja määramise kord, sealhulgas ööajal ja riigipühal teenistusülesannete täitmise, ületunnitöö ning valveaja eest makstava tasu arvestamise kord.
§ 12. Päästeteenistujate palgaastmed
§ 13. Päästeteenistuse staaž
1)Päästeteenistuse staaži hulka arvatakse päästeteenistuja teenistuskohal töötamise aeg.
2)Päästeteenistuse staaži hulka arvatakse samuti:
1)töötamise aeg päästeteenistujana või tuletõrje- ja päästetöötajana riigi ja kohaliku omavalitsuse päästeasutuses, sisekaitselises rakenduskõrgkoolis või Väike-Maarja Päästekoolis alates 1994. aasta 24. aprillist;
2)töötamise aeg tuletõrjetöötajana riigi ja kohaliku omavalitsuse päästeasutuses alates 1991. aasta 5. veebruarist kuni 1994. aasta 23. aprillini;
3)töötamise aeg päästeteenistujatele väljateenitud aastate pensionile õigust andval päästeala ametikohal Siseministeeriumis või tema haldusala asutustes kuni 1991. aasta 4. veebruarini;
4)politseiteenistuse ja piirivalveteenistuse staaž, mis on arvestatud politsei- või piirivalveteenistuse seaduse alusel kuni 2010. aasta 1. jaanuarini;
4^1)töötamise aeg politseiametnikuna politsei ja piirivalve seaduse alusel alates 2010. aasta 1. jaanuarist;
5)töötamise aeg sõjaväestatud päästeüksustes;
6)töötamise aeg sõjaväestatud ja kutselise tuletõrje malevates ja üksustes ning linnade, rajoonide ja vabariikliku tsiviilkaitse staapides;
7)töötamise aeg riikliku tuletõrjejärelevalve kohalikes struktuuriüksustes;
8)töötamise aeg tuletõrjeühingus A-komando autojuhina, tuletõrjujana, tuletõrjuja-autojuhina, vahtkonna vanemana, komando pealikuna;
9)Päästeameti või päästeasutuse poolt saadetud isiku töötamise aeg teiste riikide päästeasutustes ja riikidevahelistes päästeorganisatsioonides, samuti eksperdina rahvusvahelisel tsiviilmissioonil viibitud aeg;
10)päästeerialal õppimise aeg sisekaitselises rakenduskõrgkoolis, Väike-Maarja Päästekoolis, Väike-Maarja Õppekeskuses, Väike-Maarja Õppekeskuse Riigi Päästekoolis ning teiste riikide tuletõrje- ja päästeala õppeasutustes;
11)Kaitseväes aja- või tegevteenistuses või Eestis asendusteenistuses viibitud aeg;
12)töötamine Siseministeeriumis, kui sellele eelnes ja järgnes töötamine päästeteenistujana või tuletõrje- ja päästetöötajana riigi või kohaliku omavalitsuse päästeasutuses, samuti töötamine Siseministeeriumis valdkonna eest vastutava ministri poolt määratud päästealast ettevalmistust nõudval ametikohal.
§ 14. Hüvitis päästeteenistuja surma ja töövõime vähenemise korral
 Kui päästeteenistuja sureb või tema töövõime väheneb teenistusülesannete täitmisel, maksab riik hüvitist avaliku teenistuse seaduse § 49 alusel ja korras.
§ 15. Päästeteenistuja hukkumise, surma ning püsivalt ja osaliselt töövõimetuks tunnistamise korral makstavate hüvitiste taotlemine ja maksmine
§ 16. Päästeteenistujate terviseuuringud ja vaktsineerimine
1)Päästeasutus tagab päästeteenistujatele käesoleva seaduse § 7 lõikes 4 sätestatud kutsesobivusnõuete osaks olevatele tervisenõuetele vastavuse tasuta kontrollimise.
2)Päästeasutus tagab päästeteenistujatele teenistusega seotud tasuta vaktsineerimise päästeasutuse juhi määratud ulatuses ja korras. Päästeteenistujate vaktsineerimine on vabatahtlik.
§ 17. Päästeteenistuja ning Päästekolledži täiskoormusega õppe üliõpilase ja õpilase vormiriietus
1)Päästeteenistujale ning Päästekolledži täiskoormusega õppe üliõpilasele ja õpilase antakse tasuta vormiriietus.
2)Vormiriietuse kirjelduse kehtestab valdkonna eest vastutav minister määrusega.
3)Vormiriietuse andmise ja kandmise korra kehtestab käskkirjaga vastavalt päästeasutuse juht ja sisekaitselise rakenduskõrgkooli rektor.
4)Teised päästealaga seotud isikud ja organisatsioonid võivad vormiriietust kasutada kooskõlastatult päästeasutuse juhiga.
§ 17^1. Päästeteenistuja ametitõend ja päästeametniku ametimärk
1)Päästeteenistuja ametitõendi ja päästeametniku ametimärgi kirjelduse ja vormi kehtestab valdkonna eest vastutav minister määrusega.
2)Loetelu ametikohtadest, millele nimetatud päästeteenistujale ametitõend või päästeametnikule ametimärk väljastatakse, kehtestab päästeasutuse juht käskkirjaga.
§ 18. Päästeteenistuja riiklik vanaduspension
1)Päästeteenistuja riiklikule vanaduspensionile kohaldatakse riikliku pensionikindlustuse seaduse sätteid, arvestades käesoleva seaduse erisusi.
2)Riiklikke vanaduspensione suurendatakse järgmiselt:
1)10–15-aastase päästeteenistuse staaži korral – 10% võrra;
2)16–20-aastase päästeteenistuse staaži korral – 20% võrra;
3)21–25-aastase päästeteenistuse staaži korral – 25% võrra;
4)26–30-aastase päästeteenistuse staaži korral – 40% võrra;
5)üle 30-aastase päästeteenistuse staaži korral – 50% võrra.
3)Päästeteenistujale ei kohaldata avaliku teenistuse seaduse § 113.
4)Kulutused, mis tulenevad käesoleva paragrahvi lõikes 2 sätestatud vanaduspensionide suurendamisest, kaetakse riigieelarve vahenditest.
5)Käesolevas paragrahvis nimetatud riiklik vanaduspension määratakse ja seda makstakse pärast töötamise lõpetamist päästeteenistuja ametikohal ning pärast vanaduspensioni ootel oleva päästeteenistuja toetuse maksmist.
6)Isik, kes on süüdi mõistetud karistusseadustiku 15. peatükis või 17. peatüki 2. jaos sätestatud süüteo eest, mille eest karistusseadustik näeb ette vähemalt kuni viieaastase vangistuse, kaotab õiguse käesoleva paragrahvi lõikes 2 sätestatud vanaduspensioni suurendamisele.
7)Kui isikule maksti käesolevas paragrahvis sätestatud riiklikku vanaduspensioni koos vanaduspensioni suurendamisega, siis lõpetatakse vanaduspensioni suurenduse maksmine kohtuotsuse jõustumisele järgnevast kuust. Käesolevas paragrahvis sätestatud vanaduspensioni suurendamise õiguse kaotamise korral säilib isikul õigus riiklikule pensionile üldistel alustel.
8)Kohus teatab 10 tööpäeva jooksul kohtuotsuse jõustumisest arvates kirjalikult Sotsiaalkindlustusametile asjaolust, millega seoses kaob isikul õigus käesolevas paragrahvis sätestatud vanaduspensioni suurendamisele.
§ 19. Vanaduspensioni ootel oleva päästeteenistuja toetus
1)Päästeteenistujal, kellel on päästeteenistuse staaži vähemalt 15 aastat ja kes ei saa riiklikku pensioni, on õigus kuni viis aastat enne riikliku pensionikindlustuse seaduse §-s 7 sätestatud vanaduspensioniikka jõudmist jääda vanaduspensioni ootele.
2)Vanaduspensioni ootele jäämisest riikliku vanaduspensioni määramiseni maksab päästeasutus päästeteenistujale toetust, mille suurus on võrdne tema vanaduspensioni suurusega koos käesolevas seaduses sätestatud erisustega. Toetust ei maksta töötamisel päästeteenistujana.
2^1)Isik, kes on süüdi mõistetud karistusseadustiku 15. peatükis või 17. peatüki 2. jaos sätestatud süüteo eest, mille eest karistusseadustik näeb ette vähemalt kuni viieaastase vangistuse, kaotab õiguse käesolevas paragrahvis sätestatud päästeteenistuja vanaduspensioni oote toetusele.
2^2)Kui isikule maksti käesolevas paragrahvis sätestatud päästeteenistuja vanaduspensioni oote toetust, siis lõpetatakse toetuse maksmine kohtuotsuse jõustumisele järgnevast kuust. Käesolevas paragrahvis sätestatud õiguse kaotamise korral säilib isikul õigus taotleda pensioni üldistel alustel.
2^3)Kohus teatab 10 tööpäeva jooksul kohtuotsuse jõustumisest arvates kirjalikult päästeasutusele asjaolust, millega seoses kaob isikul õigus käesolevas paragrahvis sätestatud päästeteenistuja vanaduspensioni oote toetusele.
3)Kulutused, mis tulenevad käesoleva paragrahvi lõikes 2 sätestatud toetuse maksmisest, kaetakse riigieelarve vahenditest.
4)Vanaduspensioni ootel oleva päästeteenistuja toetuse määramise, arvutamise ja maksmise korra kehtestab valdkonna eest vastutav minister määrusega.
§ 19^1. Varalise kahju hüvitamine
1)Päästeteenistuja teenistusülesannete täitmise tõttu päästeteenistujale või tema perekonnaliikmele tekitatud otsese varalise kahju hüvitab riik. Kahjutasu nõutakse süüdiolevalt isikult sisse regressi korras.
2) Varalise kahju hüvitamise tingimused ja korra kehtestab valdkonna eest vastutav minister määrusega.
4. peatükk PÄÄSTETEENISTUJA TÖÖ- JA PUHKEAEG
§ 20. Päästeteenistuja töö- ja puhkeaeg ning valveaeg
1)Päästeametniku töö- ja puhkeaeg määratakse avaliku teenistuse seaduse ning päästetöötaja töö- ja puhkeaeg töölepingu seaduse alusel, arvestades käesolevas seaduses sätestatud erisusi.
2)Päästeteenistuja tööaja arvestusperiood on kuni kuus kuud.
3)Päästeametnikule ei kohaldata avaliku teenistuse seaduse riigipühal tehtavale tööle rakendamise tingimusi ning öötöö piirangut tingimusel, et töötamine ei kahjusta päästeametniku tervist ja ohutust ning tööaeg ei ületa avaliku teenistuse seaduse §-s 36 nimetatud piirangut. Päästetöötajale ei kohaldata töölepingu seaduse öötöö piirangut tingimusel, et töötamine ei kahjusta päästetöötaja tervist ja ohutust ning tööaeg ei ületa töölepingu seaduse § 46 lõikes 1 nimetatud piirangut.
6)Päästeteenistuja valveaeg on osa puhkeajast. Päästeteenistuja valveaja kestus ei tohi ületada 155 tundi kuus.
8)Päästeametnikule ei kohaldata avaliku teenistuse seaduse § 41 lõikes 1 sätestatud ja päästetöötajale töölepingu seaduse § 51 lõikes 1 sätestatud piiranguid tingimusel, et töötamine ei kahjusta päästeametniku ja päästetöötaja tervist ja ohutust.
§ 20^1. Erakorraline ületunnitöö
1)Päästeasutus võib päästeteenistujalt nõuda ilma tema nõusolekuta teenistusülesande täitmist väljaspool tööaega, sealhulgas puhkepäeval ja riigipühal, kui teenistusülesanne tuleneb erakorralisest asjaolust ja see tuleb täita viivitamata (edaspidi erakorraline ületunnitöö). Summeeritud tööaja arvestuse korral on erakorraline ületunnitöö tööaega ületav teenistusülesannete täitmine kalendrikuu lõpul.
2)Erakorralise ületunnitöö tegemist ei tohi nõuda päästeteenistujalt, kes on rase või kellel on õigus saada emapuhkust.
3)Päästeasutus hüvitab erakorralise ületunnitöö, makstes päästeteenistujale 1,5-kordset põhipalka või võimaldades päästeteenistuja taotlusel talle täiendavat vaba aega erakorralise ületunnitööga võrdses ulatuses.
§ 20^2. Päästeteenistuja puhkus ja puhkuse katkestamine
1)Päästeteenistuja põhipuhkuse kestus on 35 kalendripäeva.
2)Põhipuhkus ja teised puhkused antakse päästeteenistujale käesolevas seaduses ja muudes seadustes sätestatud alustel ja korras.
3)Päästeteenistujale võib anda põhjendatud juhul tasulist lisapuhkust kuni kümme kalendripäeva aastas.
3^1)Käesoleva paragrahvi lõikes 3 nimetatud lisapuhkuse nõue aegub ühe aasta jooksul arvates selle teenistusaasta lõppemisest, mille eest lisapuhkust arvestatakse. Kasutamata ja aegumata lisapuhkusepäevi teenistusest vabastamisel rahas ei hüvitata.
5)Päästeteenistuja puhkuse võib ilma tema nõusolekuta katkestada, kui ta kutsutakse teenistusse tagasi hädaolukorra, eriolukorra, erakorralise seisukorra või sõjaseisukorra väljakuulutamise tõttu.
6) Käesoleva paragrahvi lõikes 3 sätestatud lisapuhkuse andmise tingimused ja korra kehtestab päästeasutuse juht või tema volitatud isik või Sisekaitseakadeemia rektor või tema volitatud isik.
§ 21. Päästeteenistuja puhkuse ja puhkeaja katkestamine
§ 22. Päästetööd väljaspool väljasõidupiirkonda
Päästeteenistuja töölerakendamisele ööpäeva ulatuses päästetööde tegemiseks väljaspool temale Päästeameti peadirektori käskkirjaga kinnitatud väljasõidupiirkonda ei kohaldata avaliku teenistuse seaduse §-s 44 ja töölepingu seaduse §-s 21 sätestatut.
5. peatükk ERGUTAMINE JA DISTSIPLINAARVÕIMU TEOSTAMINE
§ 23. Ergutused
1)Päästeteenistujale kohaldatavad ergutused on:
1)tänu avaldamine;
2)rahalise preemia andmine;
3)kingituse andmine;
4)autasustamine aukirjaga;
5)autasustamine päästeteenistuse aumärgiga.
2)Päästeteenistuse aumärkide liigid, kirjelduse, andmise, kandmise ja äravõtmise korra kehtestab valdkonna eest vastutav minister määrusega kooskõlastatult Riigikantseleiga.
3)Käesoleva paragrahvi lõikes 1 nimetatud ergutusi kohaldatakse ka isikutele, kes ei ole päästeteenistujad.
§ 24. Ergutuse kohaldamise alused
1)Päästeteenistujale võib ergutust kohaldada:
1)kauaaegse laitmatu teenistuse või
2)töökohustuste silmapaistvalt hea täitmise eest.
2)Samal ajal võib kohaldada mitut ergutust.
§ 25. Ergutuse kohaldamise õigus
1)Päästeteenistujale ergutuse kohaldamise õigus on päästeasutuse juhi käskkirjaga volitatud struktuuriüksuse juhil. Käskkirjas määrab päästeasutuse juht struktuuriüksuse juhile antava ergutuse kohaldamise õiguse ulatuse.
2)Valdkonna eest vastutaval ministril ja päästeasutuse juhil on õigus kohaldada ergutusi kõigile päästeteenistujatele.
3)Käesoleva seaduse § 23 lõike 1 punktis 5 nimetatud ergutuse kohaldamise õigus on ainult valdkonna eest vastutaval ministril.
§ 25^1. Distsiplinaarvõimu teostamise pädevus
6. peatükk RAKENDUSSÄTTED
1. jagu Üleminekusätted
§ 25^2. Püsiva töövõimetusega isik
1)Päästeteenistujale, kellel püsiv töövõimetus on tuvastatud enne 2016. aasta 1. juulit, makstakse saamata jäänud hüvitis välja kuni 2016. aasta 1. juulini kehtinud päästeteenistuse seaduse § 14 alusel.
2)Päästeteenistujal, kellel tuvastatakse osaline töövõime töövõimetoetuse seaduse alusel, loetakse töövõime osalise kaotuse tingimus täidetuks. Päästeteenistujal, kellel tuvastatakse puuduv töövõime töövõimetoetuse seaduse alusel, loetakse töövõime täieliku kaotuse tingimus täidetuks.
1^1. jagu Muudatused teistes seadustes
2. jagu Jõustumine ja kehtivus
§ 33. Riikliku vanaduspensioni erisuse kehtivusaeg
1)Käesoleva seaduse § 18 kehtib kuni 2043. aasta 28. veebruarini.
2)Isikul, kellel on käesoleva paragrahvi lõikes 1 nimetatud tähtpäevaks täitunud vajalik teenistusstaaž riikliku vanaduspensioni suurendamiseks, säilib õigus saada vanaduspensioni suurendust ja tema riiklikku vanaduspensioni suurendatakse vastavalt käesoleva seaduse § 18 lõikele 2.
3)Käesoleva seaduse §-s 18 sätestatud vanaduspensioni suurendusele on õigus päästeteenistujal, kes oli 2008. aasta 1. märtsil või hiljem päästeteenistuses ja kellele on määratud või määratakse vanaduspension pärast 2008. aasta 29. veebruari ning kellel on vanaduspensioni suurendamiseks vajalik päästeteenistuse staaž.
§ 33^1. Päästeteenistuse seaduse § 7 lõike 3 kohaldamine
§ 33^2. Päästeteenistuse seaduse § 20² jõustumine
Käesoleva seaduse § 20^2  jõustub 2011. aasta 1. jaanuaril.
§ 33^3. Päästeteenistuse staaži eest antava lisapuhkuse aegumine ja hüvitamine
Enne 2013. aasta 1. aprilli täitunud päästeteenistuse staaži aasta eest saadaolevad kasutamata lisapuhkusepäevad aeguvad nelja aasta jooksul arvates 2013. aasta 1. aprillist. Aegumine peatub ajaks, kui päästeteenistuja kasutab rasedus- ja sünnituspuhkust, lapsendaja puhkust või lapsehoolduspuhkust, samuti kui päästeteenistuja on ajateenistuses või asendusteenistuses. Kasutamata ja aegumata lisapuhkusepäevad hüvitatakse teenistusest lahkumisel rahas.
§ 33^4. Määramata ajaks teenistusse võetud päästeasutuse juhi asetäitja, Päästeameti päästekeskuse juhi ja Häirekeskuse keskuse juhi teenistustähtaja arvestamine
2022. aasta 1. juulil teenistuses olev päästeasutuse juhi asetäitja, Päästeameti päästekeskuse juht ja Häirekeskuse keskuse juht loetakse ametisse nimetatuks kuni 2027. aasta 30. juunini.
Eesti Panga seadus
§ 1. Eesti Panga õiguslikud alused
1)Eesti Pank on Eesti Vabariigi keskpank ja Euroopa Keskpankade Süsteemi liige. Eesti Pank on 1919. aastal Eesti Vabariigi keskpangana asutatud Eesti Panga õigusjärglane.
2)Eesti Pank on juriidiline isik, tal on oma põhikiri, pitsat, vapp ja muu seadusega lubatud atribuutika.
3)Eesti Pank juhindub oma tegevuses Eesti Vabariigi põhiseadusest, Eesti Vabariigi põhiseaduse täiendamise seadusest, Euroopa Liidu toimimise lepingust, Euroopa Keskpankade Süsteemi ja Euroopa Keskpanga põhikirjast, Euroopa Keskpanga õigusaktidest, käesolevast seadusest, muudest seadustest ning oma põhikirjast.
4)Eesti Panga õiguslikku seisundit võib muuta ainult Eesti Panga seaduse muutmise seaduse kaudu.
5)Eesti Panga ülesannete täitmiseks annab Eesti Panga Nõukogu välja otsuseid ning Eesti Panga president määrusi ja käskkirju.
6)Eesti Pank ja selle allasutused registreeritakse riigi- ja kohaliku omavalitsuse asutuste riiklikus registri selle registri põhimääruses sätestatud korras.
§ 2. Eesti Panga eesmärk ja ülesanded
1)Eesti Panga esmane eesmärk on hindade stabiilsuse säilitamine. Kooskõlas Euroopa Liidu toimimise lepinguga toetab Eesti Pank ka muude majanduspoliitiliste eesmärkide saavutamist.
2)Eesti Panga ülesanded on:
1)Euroopa Ühenduse rahapoliitika kujundamisele kaasaaitamine ning Euroopa Keskpanga nõukogu poolt määratletud rahapoliitika elluviimine;
2)ametlike välisvaluutareservide hoidmine ja juhtimine;
3)finantssüsteemi stabiilsusele kaasaaitamine ja finantssüsteemi makrotasandi usaldatavusjärelevalve (edaspidi makrofinantsjärelevalve)teostamine;
4)maksesüsteemide tõhusale toimimisele kaasaaitamine, maksesüsteemide järelevaatamine ja maksekeskkonna arendamisel osalemine;
5)raharingluse korraldamine, europangatähtede emiteerimisele kaasaaitamine ja euromüntide emiteerimine;
6)Eesti maksebilansi koostamine;
7)oma ülesannete täitmiseks vajaliku statistika kogumine ja avaldamine;
8)muud seadusega Eesti Pangale pandud ülesanded, mis ei ole vastuolus käesoleva paragrahvi lõikes 1 nimetatud eesmärkide ja käesoleva lõike punktides 1–7 nimetatud ülesannetega.
§ 3. Eesti Panga sõltumatus
1)Eesti Pank tegutseb muudest riigiasutustest sõltumatult. Ta annab oma tegevusest aru Riigikogule, ei allu Vabariigi Valitsusele ega ühelegi teisele täidesaatvale riigivõimuasutusele ega kolmandatele isikutele.
1^1)Euroopa Keskpankade Süsteemi ülesannete täitmisel võivad Eesti Pank ja tema juhtimisorganite liikmed taotleda ja saada täitmiseks juhiseid vaid Euroopa Keskpangalt.
2)Eesti Pank ei vastuta riigi varaliste kohustiste eest ja riik ei vastuta Eesti Panga varaliste kohustiste eest.
§ 4. Eesti Panga ja Vabariigi Valitsuse koostöö
2)Eesti Pank annab Vabariigi Valitsusele nõu majanduspoliitilistes küsimustes. Vabariigi Valitsus ei langeta olulisi majanduspoliitilisi otsuseid ilma Eesti Panga seisukohta ära kuulamata.
3)Eesti Pank esindab Eesti Vabariiki Rahvusvahelises Valuutafondis. Eesti Vabariigi seisukohad Rahvusvahelises Valuutafondis esitab Eesti Pank kooskõlastatult Rahandusministeeriumiga. Kooskõlastamise tingimused määratakse Eesti Panga ja Rahandusministeeriumi kirjalikus kokkuleppes. Muudes rahvusvahelistes organisatsioonides esindab Eesti Pank Eesti Vabariiki Vabariigi Valitsuse volitusel.
§ 4^1. Finantsinspektsioon
1)Eesti Panga juures asuva asutusena tegutseb seaduse alusel loodud Finantsinspektsioon.
2)Finantsinspektsioonil on oma juhtimisorganid, eelarve ja aruandlus ning autonoomne pädevus riikliku finantsjärelevalve teostamisel ja finantskriisi lahendamisel.
3)Finantsinspektsioonil on õigus saada Eesti Pangalt oma ülesannete täitmiseks vajalikke andmeid.
§ 4^2. Eelarvenõukogu
1)Eelarvenõukogu on nõuandekogu, mille ülesanne on anda hinnang Eesti eelarvepoliitika aluseks olevatele majandusprognoosidele ning jälgida siseriiklike eelarvereeglite täitmist. Eelarvenõukogu on oma ülesande täitmisel sõltumatu ega võta vastu juhiseid Eesti Pangalt, Vabariigi Valitsuselt või muudelt avaliku või erasektori organitelt.
2)Eelarvenõukogu koosneb kuuest liikmest, kellel peab olema laitmatu reputatsioon, vähemalt magistrikraad või sellega võrdsustatud kraad majandusalal ning eelarvenõukogu ülesannete täitmiseks vajalikud kogemused.
3)Eelarvenõukogu liikmed nimetab ja kutsub tagasi Eesti Panga presidendi ettepanekul Eesti Panga Nõukogu. Eelarvenõukogu liige nimetatakse viieks aastaks. Eelarvenõukogu liikme võib ennetähtaegselt tagasi kutsuda, kui ta astub ametisse või teenistusse või on osaline tegevuses, mis avaldab või võib avaldada negatiivset mõju eelarvenõukogu sõltumatusele.
4)Eelarvenõukogu põhikirja kinnitab Eesti Panga Nõukogu. Põhikirjaga võib täpsustada eelarvenõukogu töökorda, selle liikmetele esitatavaid nõudeid, liikmelisuse tekkimise ja lõppemise aluseid ning eelarvenõukogu või selle liikmete kulude katmise ja tasustamise reegleid.
5)Eelarvenõukogu hinnangud ja arvamused avaldatakse eelarvenõukogu kodulehel
6)Eelarvenõukogul on õigus saada ministeeriumitelt, valitsussektorisse kuuluvatelt asutustelt ja Eesti Pangalt oma ülesannete täitmiseks vajalikke andmeid.
7)Eesti Pank annab eelarvenõukogule tema ülesannete täitmiseks vajalikud vahendid. Eesti Panga nõudel hüvitab Vabariigi Valitsus Eesti Pangale seoses eelarvenõukogu tööga kantud otsesed kulud.
§ 5. Eesti Panga asukoht
1)Eesti Pank asub Tallinnas.
2)Eesti Pank võib avada iseseisvaid, oma põhikirja alusel tegutsevaid allasutusi ja esindusi nii Eestis kui ka välisriikides.
2. peatükk EESTI PANGA JÄRELEVALVE- JA JUHTIMISORGANID NING NENDE PÄDEVUS
§ 6. Eesti Panga Nõukogu
1)Eesti Panga järelevalveorgan on Eesti Panga Nõukogu, mis koosneb esimehest, Riigikogu fraktsioonide esindajatest ja valdkonna asjatundjatest.
2)Eesti Panga Nõukogu moodustamisel lähtutakse põhimõttest, et iga Riigikogu fraktsioon esitab ühe oma liikme ja nõukogu esimees esitab neli valdkonna asjatundjat.
§ 7. Eesti Panga Nõukogu esimees
1)Eesti Panga Nõukogu esimehe nimetab viieks aastaks ametisse Riigikogu Vabariigi Presidendi ettepanekul.
1^1)Ametist tagasiastumisest teatab Eesti Panga Nõukogu esimees Vabariigi Presidendile vähemalt neli kuud ette.
1^2)Eesti Panga Nõukogu esimehe võib ametisse nimetada kuni kaheks järjestikuseks ametiajaks.
2)Eesti Panga Nõukogu esimees peab olema Eesti kodanik, kellel on kõrgharidus ning nõukogu töös osalemiseks ja nõukogu juhtimiseks vajalikud teadmised ja kogemused ning kelle suhtes ei esine käesoleva seaduse § 12 lõikes 1 sätestatud aluseid. Eesti Panga Nõukogu esimeheks ei nimetata Eesti Panga presidenti ega valdkonna eest vastutavat ministrit.
3)Eesti Panga Nõukogu esimees korraldab nõukogu tegevust, juhatab nõukogu istungeid, kontrollib nõukogu otsuste täitmist, esindab Eesti Panga Nõukogu ja vastab talle Eesti Panga Nõukogu tegevuse kohta Riigikogus esitatavatele arupärimistele.
§ 8. Eesti Panga Nõukogu liikmed
1)Eesti Panga Nõukogu liikmed nimetab Riigikogu rahanduskomisjoni ettepanekul.
1^1)Riigikogu fraktsioon esitab rahanduskomisjonile hiljemalt nelja kuu möödumisel fraktsiooni registreerimisest arvates fraktsiooni Eesti Panga Nõukogus esindava Riigikogu liikme nime koos tema kirjaliku nõusoleku ja kirjaliku kinnitusega, et ta vastab käesolevas seaduses Eesti Panga Nõukogu liikmele sätestatud nõuetele.
1^2)Eesti Panga Nõukogu esimees esitab rahanduskomisjonile hiljemalt nelja kuu möödumisel tema ametisse nimetamise otsuse jõustumisest arvates valdkonna asjatundjatest Eesti Panga Nõukogu liikmekandidaatide nimed koos nende kirjaliku nõusoleku ja kirjaliku kinnitusega, et nad vastavad käesolevas seaduses Eesti Panga Nõukogu liikmele sätestatud nõuetele.
1^3)Kui Riigikogu fraktsioon ei ole esitanud oma kandidaati käesoleva paragrahvi lõikes 1^1  nimetatud tähtajaks ja viisil, jäetakse selle fraktsiooni esindaja Eesti Panga Nõukogusse nimetamata. Kui Eesti Panga Nõukogu esimees ei ole esitanud valdkonna asjatundjatest Eesti Panga Nõukogu liikmekandidaate käesoleva paragrahvi lõikes 1^2  nimetatud tähtajaks ja viisil või kui valdkonna asjatundjatest kandidaatide nimekiri ei leia Riigikogu enamuse toetust, nimetab valdkonna asjatundjatest nõukogu liikmed Riigikogu rahanduskomisjoni ettepanekul.
2)Eesti Panga Nõukogu liikmed peavad olema Eesti kodanikud, kellel on kõrgharidus ning nõukogu töös osalemiseks vajalikud teadmised ja kogemused ning kelle suhtes ei esine käesoleva seaduse § 12 lõikes 1 sätestatud aluseid.
3)Eesti Panga Nõukogu liikmete hulka ei tohi kuuluda Vabariigi Valitsuse liikmed ja Eesti Panga töötajad.
4)Eesti Panga Nõukogu liige ei tohi töötada ühegi fondivalitseja, investeerimisfondi, investeerimisühingu, krediidiasutuse, kindlustusandja või muu finantsjärelevalve alla kuuluva subjekti juures ega kuuluda nende juhtimisorganitesse.
5)Eesti Panga Nõukogu valdkonna asjatundjast liikme volitused algavad tema nimetamise otsuse jõustumisel ja lõpevad Eesti Panga Nõukogu esimehe volituste lõppemisel. Riigikogu liikmest Eesti Panga Nõukogu liikme volitused algavad tema nõukogu liikmeks nimetamise otsuse jõustumisel ja kestavad kuni tema Riigikogu liikme volituste peatumise või lõppemiseni.
6)Eesti Panga Nõukogu liikme volitused lõpevad käesoleva paragrahvi lõikes 5 sätestatud ajal, tagasiastumisel, tagasikutsumisel käesoleva seaduse §-s 12 ettenähtud korras ja surma korral.
6^1)Ametist tagasiastumisest teatab nõukogu liige nõukogu esimehele vähemalt neli kuud ette.
7)Eesti Panga Nõukogu liikme tagasiastumisel, tagasikutsumisel käesoleva seaduse §-s 12 ettenähtud korras, surma korral, nimetamisel Vabariigi Valitsuse liikmeks või tööle asumisel Eesti Panka, nimetab Riigikogu talle asendusliikme. Riigikogu liikmest Eesti Panga Nõukogu liikme asendusliikme nimetamiseks esitab Riigikogu fraktsioon, kes tegi ettepaneku asendatava liikme nimetamiseks, käesoleva seaduse § 8 lõikes 1^1  nimetatud andmed ning valdkonna asjatundjast Eesti Panga Nõukogu liikme asendusliikme nimetamiseks esitab Eesti Panga Nõukogu esimees käesoleva seaduse § 8 lõikes 1^2  nimetatud andmed rahanduskomisjonile hiljemalt nelja kuu möödumisel asendusliikme nimetamise vajaduse ilmnemisest arvates. Kui Riigikogu fraktsioon ei ole esitanud asendusliikme kandidaati käesolevas lõikes nimetatud tähtajaks ja viisil, jäetakse asendusliige nõukogusse nimetamata. Kui Eesti Panga Nõukogu esimees ei ole esitanud asendusliikme kandidaati käesolevas lõikes nimetatud tähtajaks ja viisil või kui kandidaat ei leia Riigikogu enamuse toetust, nimetab valdkonna asjatundjast nõukogu liikmele asendusliikme Riigikogu rahanduskomisjoni ettepanekul.
8)Asendusliikme volitused lõpevad käesoleva seaduse § 8 lõikes 5 sätestatud korras. Vabariigi Valitsuse liikmeks nimetatud või Eesti Panka tööle asunud Eesti Panga Nõukogu liikme asendusliikme volitused lõpevad ka Eesti Panga Nõukogu liikme tagasiastumisel Eesti Panga Nõukogu liikmelisust välistavast ametist.
9)Eesti Panga Nõukogu liikme võib ametisse nimetada kuni kaheks järjestikuseks ametiajaks.
10)Eesti Panga Nõukogu esimehe volituste tähtaja lõppemisest kuni nõukogu uue esimehe volituste alguseni hoidub nõukogu vältimatu vajaduseta käesoleva seaduse § 9 lõike 2 punktides 2, 4, 5 ja 10 nimetatud otsuste tegemisest.
§ 9. Eesti Panga Nõukogu pädevus
1)Eesti Panga Nõukogu teostab järelevalvet Eesti Panga kogu tegevuse üle.
2)Eesti Panga Nõukogu ainupädevusse kuulub:
2)ettepaneku tegemine Vabariigi Presidendile Eesti Panga presidendi ametissenimetamiseks;
4)Eesti Panga asepresidentide, Eesti Panga iseseisvate allasutuste ja esinduste juhtide ning siseauditi osakonna juhataja ametisse nimetamine ja vabastamine, samuti Finantsinspektsiooni nõukogu ja eelarvenõukogu liikmete nimetamine ja tagasikutsumine Eesti Panga presidendi ettepanekul;
5)Eesti Panga põhikirja, eelarvenõukogu põhikirja ning Eesti Panga iseseisvate allasutuste ja esinduste põhikirjade ning siseauditi osakonna põhimääruse kinnitamine;
6)Eesti Panga eelarve täitmise järelevalve;
7)Eesti Panga siseaudiitorite nimetamine ja siseauditi tööplaani kinnitamine;
7^1)Eesti Panga sõltumatute audiitorite nimetamine käesoleva seaduse § 31 lõikes 1 sätestatud korras;
8)presidendi ettepanekul Eesti Panga aastaaruande kinnitamine;
9)otsuste tegemine uute euro müntide rahvusliku külje kujunduse ning meenemüntide nimiväärtuse ja kujunduse kohta Euroopa Liidu õigusaktidega sätestatud korras;
10)Eesti Panga iseseisvate allasutuste asutamise, reorganiseerimise ja likvideerimise otsustamine Eesti Panga presidendi ettepanekul;
11)Eesti Panga nimel Riigikogule esitatavate kirjalike ettepanekute ja muude dokumentide läbivaatamine ja heakskiitmine.
2^1)Eesti Panga Nõukogu saab Eesti Panga presidendilt regulaarselt informatsiooni Eesti majanduse, rahapoliitika, finantssektori olukorra ja Eesti Panga eelarve täitmise kohta.
3)Eesti Panga tegevust käsitlevate küsimuste lahendused vormistatakse Eesti Panga Nõukogu otsusena.
4)Eesti Panga Nõukogu istungid toimuvad vastavalt vajadusele, ent mitte harvem kui kaheksa korda aastas.
5)Eesti Panga Nõukogu istungid on kinnised, kui nõukogu esimees ei otsusta teisiti. Eesti Panga president ja asepresidendid võtavad nõukogu istungitest osa sõnaõigusega. Eesti Vabariigi valdkonna eest vastutav minister võib nõukogu istungitest osa võtta, arvestades Euroopa Liidu toimimise lepingu artiklis 130 sätestatut.
6)Eesti Panga Nõukogu võtab vastu otsuseid ja teeb avaldusi. Eesti Panga Nõukogu otsuste elluviimise eest vastutab Eesti Panga president.
7)Eesti Panga Nõukogu on otsustusvõimeline, kui istungist võtab osa üle poole nõukogu liikmetest. Esimehe äraolekul juhatab istungit kohalolijate hulgast valitud nõukogu liige.
8)Käesoleva paragrahvi 2.lõike punktides 2, 5, 6 ja 8 nimetatud küsimustes saab otsuseid vastu võtta ainult nõukogu koosseisu häälteenamusega. Muud otsused võetakse vastu istungist osavõtvate nõukogu liikmete häälteenamusega. Häälte võrdse jaotumise korral on otsustav nõukogu esimehe hääl.
9)Eesti Panga Nõukogu normatiivse iseloomuga otsused avaldatakse Riigi Teatajas.
§ 10. Eesti Panga president ja asepresidendid
1)Eesti Panga presidendi nimetab seitsmeks aastaks ametisse Vabariigi President Eesti Panga Nõukogu ettepanekul. Eesti Panga presidenti ei või nimetada ametisse rohkem kui üheks järjestikuseks ametiajaks.
1^1)Ametist tagasiastumisest teatab Eesti Panga president Eesti Panga Nõukogule vähemalt neli kuud ette.
2)Eesti Panga president peab olema Eesti kodanik, kellel on kõrgharidus. Eesti Panga asepresident peab olema Eesti kodanik ja omama kõrgharidust.
2^1)Eesti Panga asepresidendid nimetab viieks aastaks ametisse Eesti Panga Nõukogu Eesti Panga presidendi ettepanekul.
3)Eesti Panga president ja asepresidendid on oma ülesannete täitmisel sõltumatud. Nad ei või olla muus ametis, teenistuses või osalised tegevuses, mis oma olemuselt piirab või võib piirata Eesti Panga iseseisvust, avaldab või võib avaldada negatiivset mõju Eesti Panga eesmärkide saavutamisele ning ülesannete täitmisele.
4)Eesti Panga presidendi äraolekul asendab teda asepresident, kellele Eesti Panga president annab oma volitused käskkirjaga ajutiselt üle. Kui asepresidendile volituste üleandmine ei ole võimalik, määrab presidendi asendaja asepresidentide seast Eesti Panga Nõukogu. Kui nõukogu ei ole määranud presidendi asendajat, asendab presidenti ealt vanim asepresidentidest. Panga presidendi asendajal on tema volituste kehtimise ajal kõik Eesti Panga presidendi volitused.
§ 11. Eesti Panga presidendi pädevus
1)Eesti Panga presidendi ainupädevusse kuulub:
1)panganduspoliitika kujundamine ning Eesti Panga tegevuse üldjuhtimine, samuti Euroopa Keskpankade Süsteemi ülesannete täitmise korraldamine;
2)Eesti Panga Nõukogu otsuste täitmise korraldamine ja nende täitmise tagamiseks vajalike meetmete (sealhulgas sanktsioonide)rakendamine;
4)Eesti Panga esindamine ilma eri volituseta kõigis küsimustes ja instantsides nii siseriigis kui välismaal;
5)volituste andmine Eesti Panga esindamiseks kas teatud puhkudel või teatud küsimustes;
6)Eesti Panga Nõukogule ettepanekute tegemine Eesti Panga asepresidentide, siseauditi osakonna juhataja ja iseseisvate allasutuste juhtide ametisse nimetamiseks ning vabastamiseks, samuti Finantsinspektsiooni nõukogu ning eelarvenõukogu liikmete nimetamiseks ja tagasikutsumiseks;
7)Eesti Panga eelarve kinnitamine.
1^1)Eesti Panga president esindab ametikoha järgselt Eesti Vabariiki Rahvusvahelise Valuutafondi aktsionäride nõukogus aktsionärina.
2)Eesti Panga president annab Eesti Panga tegevusest aru Riigikogule ja vastab Riigikogus temale Eesti Panga tegevuse kohta esitatud arupärimistele.
3)Kui Eesti Panga president ei ole nõus Eesti Panga Nõukogu otsusega, peab ta sellest hiljemalt kolme tööpäeva jooksul ette kandma Riigikogu esimehele ettepanekuga esitada Eesti Panga Nõukogu esimehele vastavas küsimuses arupärimine.
4)Eesti Panga president annab oma tegevusest regulaarselt aru Eesti Panga Nõukogule.
5)Eesti Panga president annab määrusi ja käskkirju.
6)Eesti Panga presidendi määrused avaldatakse Riigi Teatajas.
§ 11^1. Eesti Panga presidendi ning Eesti Panga Nõukogu esimehe ja liikme juurdepääs riigisaladusele ja salastatud välisteabele
1)Eesti Panga presidendil ning Eesti Panga Nõukogu esimehel ja liikmel on ametikohajärgne õigus juurdepääsuks riigisaladusele ja salastatud välisteabele Eesti Vabariigi põhiseaduse ja seadustega ning nende alusel antud õigusaktidega talle pandud ülesannete täitmiseks.
2)Kui välislepingu kohaselt on julgeolekukontrolli läbiviimine salastatud välisteabele juurdepääsu õiguse andmise kohustuslik eeltingimus, teostatakse julgeolekukontroll ka Eesti Panga presidendi ning Eesti Panga Nõukogu esimehe ja liikme suhtes, välja arvatud Eesti Panga Nõukogu liikmeks oleva Riigikogu liikme suhtes.
3)Eesti Panga presidendi ning Eesti Panga Nõukogu esimehe ja liikme julgeolekukontrolli teostab Kaitsepolitseiamet riigisaladuse ja salastatud välisteabe seaduses ettenähtud korras.
4)Käesoleva paragrahvi lõikes 2 nimetatud julgeolekukontrolli läbimiseks täidab Eesti Panga president, Eesti Panga Nõukogu esimees või liige riigisaladusele juurdepääsu loa taotleja ankeedi ja allkirjastab nõusoleku, millega lubab julgeolekukontrolli teostaval asutusel saada julgeolekukontrolli teostamise ajal enda kohta teavet füüsilistelt ja juriidilistelt isikutelt ning riigi- ja kohaliku omavalitsuse asutustelt ja organitelt, ning esitab need Kaitsepolitseiametile.
5)Kaitsepolitseiamet teostab Eesti Panga presidendi, Eesti Panga Nõukogu esimehe ja liikme julgeolekukontrolli kolme kuu jooksul arvates käesoleva paragrahvi lõikes 4 nimetatud dokumentide saamisest. Salastatud välisteabe juurdepääsusertifikaat väljastatakse riigisaladuse ja salastatud välisteabe seaduses ettenähtud korras.
§ 11^2. Eesti Panga presidendi ning Eesti Panga Nõukogu esimehe ja liikme kandidaatide julgeolekukontroll
1)Eesti Panga presidendi ning Eesti Panga Nõukogu esimehe ja liikme kandidaadid peavad enne Eesti Panga presidendiks või Eesti Panga Nõukogu esimeheks või liikmeks nimetamist läbima julgeolekukontrolli, välja arvatud juhul, kui nad omavad kehtivat juurdepääsuluba täiesti salajase taseme riigisaladusele juurdepääsuks või kui nad on kandidaadiks saamise ajal ametikohal, millel on ametikohajärgne õigus juurdepääsuks kõigile riigisaladuse tasemetele.
2)Eesti Panga Nõukogu esimehe kandidaadi staatuse omandab isik, kellele Vabariigi President on teinud ametisse kandideerimise ettepaneku ja kes on andnud kirjaliku nõusoleku kandideerimiseks. Eesti Panga Nõukogu liikme kandidaadi staatuse omandab isik, kellele Eesti Panga Nõukogu esimees on teinud ametisse kandideerimise ettepaneku ja kes on andnud kirjaliku nõusoleku kandideerimiseks. Eesti Panga presidendi kandidaadi staatuse omandab isik, kellele Eesti Panga Nõukogu on teinud ametisse kandideerimise ettepaneku ja kes on andnud kirjaliku nõusoleku kandideerimiseks.
3)Eesti Panga presidendi ning Eesti Panga Nõukogu esimehe ja liikme kandidaatide julgeolekukontrolli teostab Kaitsepolitseiamet julgeolekuasutuste seaduses ettenähtud korras.
4)Julgeolekukontrolli läbimiseks esitavad Eesti Panga presidendi ja Eesti Panga Nõukogu liikme kandidaadid Eesti Panga kaudu ning Eesti Panga Nõukogu esimehe kandidaat Vabariigi Presidendi Kantselei kaudu Kaitsepolitseiametile riigisaladusele juurdepääsu loa taotleja täidetud ankeedi ja kirjaliku nõusoleku, millega lubatakse julgeolekukontrolli teostaval asutusel saada julgeolekukontrolli teostamise ajal tema kohta teavet füüsilistelt ja juriidilistelt isikutelt ning riigi- ja kohaliku omavalitsuse asutustelt ja organitelt.
5)Kaitsepolitseiamet edastab Eesti Panga presidendi kandidaadi julgeolekukontrolli tulemusena kogutud andmed Eesti Panga Nõukogule, Eesti Panga Nõukogu esimehe kandidaadi kohta julgeolekukontrolli tulemusena kogutud andmed Vabariigi Presidendile ning Eesti Panga Nõukogu liikme kandidaadi kohta julgeolekukontrolli tulemusena kogutud andmed Eesti Panga Nõukogu esimehele kolme kuu jooksul, arvates käesoleva paragrahvi lõikes 4 nimetatud dokumentide saamisest, lisades oma arvamuse kandidaadi vastavuse kohta riigisaladusele juurdepääsu loa saamise tingimustele.
6)Kui Eesti Panga Nõukogu esimehe või Eesti Panga presidendi volitused on lõppenud ennetähtaegselt, tuleb julgeolekukontroll Eesti Panga Nõukogu esimehe või Eesti Panga presidendi kandidaadi suhtes teostada ühe kuu jooksul, arvates käesoleva paragrahvi lõikes 4 nimetatud dokumentide saamisest. Vabariigi Valitsuse julgeolekukomisjoni loal võib julgeolekukontrolli teostamise tähtaega pikendada ühe kuu võrra, kui esinevad riigisaladuse ja salastatud välisteabe seaduse § 33 lõike 4 punktis 1 või 2 nimetatud asjaolu või on ühe kuu jooksul võimalik punktis 3 või 4 nimetatud asjaolu ilmnemine.
7)Julgeolekukontrolli käigus kogutud andmetele tuginedes võib kandidaadi ametisse nimetada üheksa kuu jooksul alates ajast, kui julgeolekukontrolli teostanud asutus julgeolekukontrolli käigus kogutud teabe pädevale asutusele või põhiseaduslikule institutsioonile edastas. Nimetatud tähtajast hiljem võib kandidaadi ametisse nimetada pärast uue julgeolekukontrolli läbimist.
§ 11^3. Volituste pikenemine
1)Kui Eesti Panga presidendi või Eesti Panga Nõukogu esimehe volituste tähtaja lõppemise ajaks ei ole ametisse nimetatud uut Eesti Panga presidenti või Eesti Panga Nõukogu esimeest, pikenevad ametisoleva isiku volitused kuni vastava ametisse nimetamise otsuse jõustumiseni.
2)Eesti Panga Nõukogu esimehe volituste tähtaja lõppemisel pikenevad valdkonna asjatundjatest nõukogu liikmete volitused kuni nende asemele nõukogu uute liikmete nimetamise otsuse jõustumiseni.
3)Riigikogu koosseisu volituste lõppemisel pikenevad Riigikogu liikmetest Eesti Panga Nõukogu liikmete volitused Riigikogu uue koosseisu liikmete nõukogusse nimetamise otsuse jõustumiseni.
§ 12. Tagasikutsumine
1)Riigikogu kutsub Eesti Panga Nõukogu esimehe või liikme viivitamata tagasi ja nimetab seaduses sätestatud korras nõukogu uue esimehe või liikme, kui:
1)tema suhtes on jõustunud süüdimõistev kohtuotsus kriminaalasjas;
2)tema suhtes on jõustunud pankrotimäärus, ärikeelu kohaldamine või seaduse alusel ettevõtjaks olemise õiguse äravõtmine;
3)ta ei vasta käesolevas seaduses sätestatud nõuetele või on nendele nõuetele vastavuse kohta esitanud valeteavet;
4)ta on jätnud Eesti Panga Nõukogu liikme kohustused olulisel määral täitmata, kahjustanud Eesti Panga huve või on muu mõjuv põhjus, millest tingituna nõukogu liige on sobimatu oma kohustusi täitma.
2)Käesoleva paragrahvi lõike 1 punktides 1 ja 2 nimetatud juhul lõpevad Eesti Panga Nõukogu esimehe ja nõukogu liikme volitused süüdimõistva kohtuotsuse või pankrotimääruse jõustumisest või ärikeelu kohaldamisest või ettevõtjaks olemise õiguse äravõtmisest arvates. Uue Eesti Panga Nõukogu esimehe nimetamise otsuse jõustumiseni täidab nõukogu esimehe ülesandeid vanim valdkonna asjatundjast nõukogu liige.
3)Riigikogu võib fraktsiooni esindaja Eesti Panga Nõukogust tagasi kutsuda, kui fraktsiooni esindaja lahkub fraktsioonist, ja nimetada fraktsiooni uue esindaja.
4)Eesti Panga presidendi ja asepresidendi võib tagasi kutsuda ainult Euroopa Keskpankade Süsteemi ja Euroopa Keskpanga põhikirja artiklis 14.2 sätestatud alustel.
5)Kui on ilmnenud käesoleva paragrahvi lõikes 1 nimetatud asjaolu, teavitab Eesti Pank sellest viivitamata Riigikogu.
§ 13. Panga juhatus
1)Eesti Panga tegevust juhib Eesti Panga juhatus, kelle esimeheks on oma ametikoha järgi Eesti Panga president. Juhatus koosneb Eesti Panga presidendist ja asepresidentidest.
1^1)Juhatuse ülesandeks on Eesti Panga töö kavandamine ja korraldamine. Eesti Panga president võib juhatusele anda täiendavaid ülesandeid. Oma ülesannete täitmiseks võtab juhatus vastu otsuseid.
2)Eesti Panga juhatuse tööjaotuse ja töökorralduse alused sätestab Eesti Panga põhikiri.
3. peatükk RAHAPOLIITIKA JA RAHARINGLUS
§ 14. Eesti Panga õigused
 Arvestades Euroopa Keskpanga ja Euroopa Keskpankade Süsteemi pädevust, on Eesti Pangal oma ülesannete täitmiseks õigus:
1)võtta ja anda piisava tagatise olemasolu korral laenu;
2)hoiustada ja võtta vastu hoiuseid;
3)kaubelda väärtpaberite, väärismetallide ja välisvaluutaga;
4)teha muid tehinguid raha-, väärtpaberi- ja välisvaluutaturul;
5)käsitleda maksejuhiseid ning arveldada makseid;
6)omada aktsiaid ja muid osalusi ning kinnisvara;
7)kehtestada rahaturgu reguleerivaid eeskirju ja seaduse alusel usaldatavusnormatiive;
8)kehtestada europangatähtede ja euromüntide käitlemist reguleerivaid eeskirju;
9)rakendada sanktsioone raharingluse kohta kehtestatud eeskirjade rikkujate suhtes, välja arvatud sanktsioonid, mida rakendab Euroopa Keskpank Euroopa Keskpankade Süsteemi ja Euroopa Keskpanga põhikirja artikli 34.3 alusel;
10)saada riigi- ja kohaliku omavalitsuse asutustelt ning muudelt isikutelt ja asutustelt oma ülesannete täitmiseks vajalikke andmeid;
11)teha muid oma ülesannete täitmiseks vajalikke toiminguid.
§ 14^1. Europangatähed ja euromündid
1)Euroopa Keskpanga loal on Eesti Pangal õigus emiteerida europangatähti.
2)Eesti Pangal on ainuõigus emiteerida Eesti Vabariigis euromünte. Euromüntide emissioonimahu peab eelnevalt heaks kiitma Euroopa Keskpank.
3)Vigastatud ja rikutud europangatähti ja euromünte võtavad vastu ning asendavad uutega Eesti Pank ning tema volitatud krediidiasutused Euroopa Liidu õigusaktidega sätestatud korras. Eesti Panga presidendil on õigus oma määrusega kehtestada täpsemad reeglid vigastatud ja rikutud europangatähtede ja euromüntide käitlemise kohta.
§ 15. Välisvaluutatehingute reguleerimine
1)Välisvaluutatehingute korra määrab seadus.
2)Eesti Pank kehtestab seaduse alusel välisvaluuta Eestisse sisse- ja väljaveo, välisvaluutareservide moodustamise ja kasutamise eeskirjad.
3)Eesti Pank kehtestab krediidiasutustele ja muudele juriidilistele isikutele panganduslike välistehingute sooritamise tingimused ja eeskirjad.
§ 16. Krediteerimise keeld
4. peatükk MAKROFINANTSJÄRELEVALVE JA MAKSESÜSTEEMIDE JÄRELEVAATAMINE
§ 19. Krediidiasutuste korrespondent- ja reservikontod
Eesti Pank hoiab krediidiasutuste korrespondent- ja kohustuslike reservide kontosid, jälgib nende saldode vastavust esitatavatele nõuetele ja, kui ilmneb neist kõrvalekaldumisi, võtab tarvitusele abinõud nende nõuete täitmise tagamiseks.
§ 19^1. Arveldused Eesti Pangas
1)Eesti Pank võib toimida maksesüsteemide, sealhulgas makse- ja arveldussüsteemide seaduses määratletud arveldussüsteemide korraldajana, kui see on tema ülesannete täitmiseks vajalik. Maksesüsteemide reeglid ja liitumistingimused kehtestab Eesti Pank.
2)Maksesüsteemiga, mida korraldab Eesti Pank, võivad osalejad liituda eeldusel, et nad täidavad maksesüsteemi reeglitega määratud liitumistingimusi ja sõlmivad asjakohase liitumislepingu.
§ 21. Andmete salastatus ja avaldatavus
1)Eesti Pank on kohustatud tagama pangasaladusi sisaldavate andmete salastatuse (konfidentsiaalsuse).
1^1)Eesti Pank tunnistab asutusesiseseks kasutamiseks teabe, mille avalikuks tulek võib kahjustada hindade stabiilsust või finantsstabiilsust, samuti teabe, millele on Euroopa Keskpankade Süsteemis kehtestatud juurdepääsupiirang.
4)Eesti Pangal on õigus avaldada oma käsutuses olevaid krediidiasutuste andmeid, mis ei sisalda pangasaladusi.
5)Eesti Pank avaldab perioodiliselt andmeid oma tegevuse ning Eesti ja Euroopa Liidu majanduse kohta.
§ 24^1. Makrofinantsjärelevalve
1)Makrofinantsjärelevalve eesmärk on kaasa aidata finantssüsteemi kui terviku stabiilsuse tagamisele finantssüsteemi vastupanuvõime suurendamise ja süsteemsete riskide kuhjumise vähendamise kaudu, kindlustades finantssektori jätkusuutliku panuse majanduskasvu.
2)Makrofinantsjärelevalve teostamisel Eesti Pank:
1)kogub makrofinantsjärelevalve teostamiseks vajalikku teavet;
2)selgitab välja finantssüsteemi osalised ja finantsstruktuurid, mille tegevusel võib olla oluline mõju süsteemse riski kujunemisele;
3)tuvastab süsteemsed riskid ja hindab nende olulisust;
4)koostab ja avaldab ülevaateid ja hinnanguid finantssüsteemi stabiilsuse ning riskide kohta;
5)teeb makrofinantsjärelevalve teostamiseks vajalikku koostööd Rahandusministeeriumi ja Finantsinspektsiooniga;
6)rakendab õigusaktides sätestatud meetmeid süsteemsete riskide vähendamiseks;
7)teeb muid toiminguid, mis on vajalikud käesoleva paragrahvi lõikes 1 nimetatud eesmärgi saavutamiseks.
§ 24^2. Maksesüsteemide järelevaatamine
1)Maksesüsteemide järelevaatamise eesmärk on kaasa aidata maksesüsteemide ülesehituse ja toimimise usaldusväärsuse tagamisele.
2)Maksesüsteemide järelevaatajana Eesti Pank:
1)analüüsib maksesüsteemide ülesehitust ja toimimist;
2)annab maksesüsteemide pidajatele juhiseid;
3)kehtestab õigusaktides sätestatud juhtudel maksesüsteemide pidajate ning nende tegevuse ja ülesehituse kohta täpsemaid nõudeid;
4)õigusaktides sätestatud juhtudel annab hinnanguid maksesüsteemide toimimise põhimõtete ja reeglite kohta;
5)sõlmib õigusaktides sätestatud juhtudel kokkuleppeid järelevaatamise korraldamiseks.
5. peatükk EESTI PANGA VARA JA ARUANDLUS
§ 25. Eesti Panga kapitalid ja fondid
1)Eesti Panga omakapital koosneb:
1)põhikapitalist;
2)reservkapitalist;
3)sihtkapitalidest ja -fondidest.
2)Eesti Panga põhikapitali suurus on 100 000 000 eurot.
§ 26. Eesti Panga vara
1^1)Eesti Vabariigile jagatud Rahvusvahelise Valuutafondi arveldusühikud kuuluvad Eesti Pangale.
2)Eesti Pank valdab, kasutab ja käsutab oma vara iseseisvalt.
3)Eesti Pangale kuulub ka kinnis- ja vallasvara, mis oli 1919. aastal Eesti Vabariigi keskpangana asutatud Eesti Panga omanduses ning 1940. aastal õigusvastaselt võõrandati.
4)Ametlike välisvaluutareservide hoidmine ja juhtimine toimub kooskõlas seaduste ja Eesti Panga põhikirja ning Euroopa Keskpanga nõukogu suunistega.
§ 27. Eesti Panga reservkapital, sihtkapitalid ja -fondid
1)Reservkapital, sihtkapitalid ja -fondid moodustatakse Eesti Panga kasumist ja põhikirjas ette nähtud muude sihtotstarbeliste summade laekumistest.
2)Reservkapitali võrdsustumisel põhikapitaliga otsustab Riigikogu, kas selle suurendamist jätkata või mitte.
3)Reservkapitali, sihtkapitalide ja -fondide moodustamise ja kasutamise kord määratakse kindlaks Eesti Panga põhikirjas.
§ 28. Majandusaasta
Eesti Panga majandusaasta (finantsaasta)algab 1.jaanuarist ja lõpeb 31. detsembriga.
§ 29. Panga tulud ja kulud
§ 30. Panga kasum ja kahjum
1)Eesti Panga kasum (kahjum)moodustub tema tulude ja kulude vahena.
2)Aastakasumist suunatakse vähemalt 25% põhikapitali suurendamiseks kuni Riigikogu poolt määratud summani.
3)Vähemalt 25% aastakasumist suunatakse Eesti Panga Nõukogu otsusel reservkapitali täiendamiseks.
4)Pärast käesoleva paragrahvi 2. ja 3.lõikes nimetatud eraldiste tegemist võidakse osa kasumist suunata Eesti Panga Nõukogu otsusel Eesti Panga põhikirjas ette nähtud sihtkapitalide ja -fondide moodustamiseks ja täiendamiseks.
5)Käesoleva paragrahvi 2., 3. ja 4. lõikes märgitud eraldiste tegemisest ülejääv kasum kantakse riigieelarvesse.
6)Eesti Panga kahjum kaetakse reservkapitalist. Kui sellest ei piisa, võib Riigikogu loal kasutada selleks ka põhikapitali.
7)Eesti Pank riigi keskpangana ei maksa tulumaksu, välja arvatud erisoodustustelt tasutav tulumaks.
§ 31. Eesti Panga tegevuse kontrollimine ja aastaaruanne
1)Eesti Panga Nõukogu nimetab Euroopa Keskpanga nõukogu soovitatud ja Euroopa Liidu Nõukogu heakskiidetud sõltumatud audiitorid, kelle ülesanne on kontrollida Eesti Panga tegevust majandusaasta jooksul ning kinnitada Eesti Panga koostatud aastaaruande õigsust. Riigikogu otsusel võidakse Eesti Panga tegevust kontrollida täiendavalt.
1^1)Eesti Panga audiitor auditeerib Finantsinspektsiooni tulude-kulude aastaaruande.
2)Eesti Panga aastaaruanne koostatakse vastavalt Euroopa Keskpankade Süsteemi ja Euroopa Keskpanga põhikirja artikli 26.4 alusel kehtestatud eeskirjadele.
3)Aastaaruande kinnitab Eesti Panga Nõukogu, kes seejärel esitab selle koos vandeaudiitori aruandega Riigikogule. Samaaegselt Eesti Panga aastaaruandega esitatakse Riigikogule Finantsinspektsiooni nõukogu poolt kinnitatud Finantsinspektsiooni aastaaruanne. Riigikogu kuulab ära Eesti Panga presidendi ettekande Eesti Panga aastaaruande kohta.
4)Aastaaruanne avaldatakse Riigi Teatajas ja Eesti Panga Aastaraamatus.
6. peatükk LÕPPSÄTTED
§ 32. Suhted teiste riikide keskpankadega ja välistehingud
Eesti Pank suhtleb teiste riikide keskpankade ning muude rahaasutustega ning tal on õigus sooritada nendega käesolevas seaduses loetletud ülesannete täitmiseks vajalikke tehinguid.
§ 33. Pangandustehingud oma töötajatega
3)Eesti Pangal on õigus anda oma töötajatele ja nõukogu liikmetele Eesti Panga presidendi kinnitatud tingimustel laenu.
§ 34. Maksebilansi koostamine ja statistika kogumine
1)Arvestades Euroopa Keskpanga ja Euroopa Keskpankade Süsteemi pädevust, kogub Eesti Pank andmeid oma ülesannete täitmiseks vajaliku raha-, finants- ja maksebilansistatistika saamiseks ning avaldamiseks riikliku statistika seaduses sätestatud alustel ja korras.
2)Eesti Pangal on õigus saada tasuta kõigilt riigi- ja omavalitsusorganitelt ning Eesti territooriumil asuvatelt välismajandustehinguid sooritavatelt isikutelt Eesti maksebilansi koostamiseks vajalikke andmeid.
§ 35. Ametialase saladuse pidamise kohustus
1)Eesti Panga Nõukogu liikmed ja Eesti Panga teenistuses olevad isikud on kohustatud hoidma saladuses Eesti Panka, kõiki krediidiasutusi ja teisi juriidilisi isikuid puudutavaid andmeid, mille avalikustamine võib kahjustada kas Eesti majanduse või krediidiasutuste ja nende klientide majanduslikke huve.
2)Saladuse hoidmise kohustus kehtib andmete kohta, mis on Eesti Panga teenistuses olevatele isikutele saanud teatavaks üksnes nende pangas töötamise tõttu. Saladuse hoidmise kohustus jätkub ka pärast vastavate isikute lahkumist panga teenistusest.
3)Ametialase saladuse avaldamisel karistatakse süüdlasi vastavalt seadusele kas distsiplinaar- või kriminaalkorras.
§ 36. Osalemine ettevõtluses
Eesti Pank võib asutada ettevõtteid, mis on vajalikud tema ülesannete täitmiseks, ja osaleda niisuguste ettevõtete tegevuses.
§ 37. Õigusaktide kehtetuks tunnistamine
7. peatükk RAKENDUSSÄTTED
§ 38. Käesoleva seaduse § 8 6. lõike rakendamise erisus
Kui Eesti Panga Nõukogu 1993. aastal ametisse nimetatud koosseisu volituste lõppemise tähtpäeva saabumise ajaks on Eesti Panga Nõukogu uus koosseis nimetamata, loetakse selle koosseisu liikmete volitused pikendatuks kuni uue koosseisu nimetamiseni, kuid mitte kauemaks kui kolmeks kuuks.
§ 39. Käesoleva seaduse § 10 lõigete 1 ja 2^1  rakendamine
1)Käesoleva seaduse § 10 lõike 1 jõustumisel ametis olev president loetakse ametisse nimetatuks seitsmeks aastaks arvates tema ametisse nimetamise hetkest.
2)Käesoleva seaduse § 10 lõike 2^1  jõustumisel ametis olevad asepresidendid loetakse eelnimetatud sätte jõustumise hetkest arvates viieks aastaks ametisse nimetatuks.
§ 40. Käesoleva seaduse 2020. aasta 2. aprillil vastuvõetud redaktsiooni rakendamise erisused
1)Enne käesoleva seaduse 2020. aasta 2. aprillil vastuvõetud redaktsiooni (edaspidi käesolev redaktsioon)jõustumist nimetatud Eesti Panga Nõukogu esimehe volitused lõpevad tema volituste tähtaja lõppemisel. Enne käesoleva redaktsiooni jõustumist nimetatud Eesti Panga Nõukogu liikmete volitused pikenevad vahetult käesoleva redaktsiooni jõustumise järel nimetatavate nõukogu asjatundjatest liikmete nimetamise otsuse jõustumiseni.
2)Käesolevas redaktsioonis sätestatut kohaldatakse Eesti Panga Nõukogu esimehe ja liikmete suhtes, kes nimetatakse ametisse pärast käesoleva redaktsiooni jõustumist. Käesoleva redaktsiooni jõustumise ajal ametis olev Eesti Panga Nõukogu esimees loetakse ametisse nimetatuks esimeseks ametiajaks käesoleva seaduse § 7 lõike 1^2  tähenduses ja käesoleva redaktsiooni jõustumise ajal Eesti Panga Nõukogusse kuuluv liige loetakse nimetatuks esimeseks ametiajaks § 8 lõike 9 tähenduses.
3)Riigikogu fraktsioon esitab käesoleva seaduse § 8 lõikes 1^1  nimetatud andmed ja Eesti Panga Nõukogu esimees esitab lõikes 1^2  nimetatud andmed rahanduskomisjonile hiljemalt üks kuu pärast käesoleva redaktsiooni jõustumist.
4)Kui Riigikogu fraktsioon ei ole esitanud oma kandidaati käesoleva paragrahvi lõikes 3 nimetatud tähtajaks ja viisil, jäetakse selle fraktsiooni esindaja Eesti Panga Nõukogusse nimetamata. Kui Eesti Panga Nõukogu esimees ei ole esitanud valdkonna asjatundjatest Eesti Panga Nõukogu liikmekandidaate käesoleva paragrahvi lõikes 3 nimetatud ajaks või valdkonna asjatundjatest Eesti Panga Nõukogu liikmekandidaatide nimekiri ei leia Riigikogu enamuse toetust, nimetab vastavad Eesti Panga Nõukogu liikmed Riigikogu rahanduskomisjoni ettepanekul.
Teenetemärkide seadus
§ 1. Seaduse reguleerimisala
1)Käesoleva seadusega kehtestatakse Vabariigi Presidendi poolt antavad riiklikud autasud (edaspidi teenetemärgid), sätestatakse nende klassid ja kirjeldus ning teenetemärkide andmise ja kandmise, äravõtmise ja tagastamise kord, au- ja teenetemärkide registreerimise kord ning vastutus seaduse rikkumise eest.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Riiklikud teenetemärgid
1)Teenetemärgid on:
1)Vabadusristi aumärk;
2)Riigivapi teenetemärk;
3)Maarjamaa Risti teenetemärk;
4)Valgetähe teenetemärk;
5)Kotkaristi teenetemärk;
6)Eesti Punase Risti teenetemärk.
2)Teenetemärgiga äravahetamiseni sarnase teenete-, au- või muu märgi kehtestamine, valmistamine ja kasutamine on keelatud.
§ 3. Vabadusristi aumärk
1)Vabadusristi aumärk on asutatud 1919. aastal Vabadussõja-aegsete teenete tunnustamiseks. Vabadusristi aumärk on sõjaline teenetemärk Eesti iseseisvuse kaitsmiseks peetava sõja puhul.
2)Vabadusristi aumärgil on kolm liiki:
1)I liik – antakse sõjaväeliste teenete tunnustamiseks Eesti riigi kaitseks peetavas sõjas;
2)II liik – antakse isikliku vapruse tunnustamiseks Eesti riigi kaitseks peetavas sõjas;
3)III liik – antakse administratiiv- ja tsiviilteenete tunnustamiseks Eesti riigi kaitseks peetavas sõjas.
3)Vabadusristi andmine lõpetati 1925. aasta 19. juuni seadusega. Vabadusristi võib uuesti anda Eesti iseseisvuse kaitsmiseks peetava sõja puhul alates sõjaseisukorra väljakuulutamisest kuni Vabadusristi andmise lõpetamiseks vastu võetava seaduse jõustumiseni.
§ 4. Riigivapi teenetemärk
1)Riigivapi teenetemärk on asutatud 1936. aastal Eesti iseseisvuse väljakuulutamise päeva – 1918. aasta 24. veebruari mälestamiseks. Riigivapi teenetemärk antakse ainult Eesti kodanikule kõrgeima teenetemärgina riigile osutatud teenete tunnustamiseks.
2)Vabariigi President on Riigivapi ketiklassi teenetemärgi kavaler. Teenetemärgi kett antakse edasi koos Vabariigi Presidendi ametiga.
§ 5. Maarjamaa Risti teenetemärk
Maarjamaa Risti teenetemärk on asutatud 1995. aastal Eesti riigi iseseisvuse auks. Maarjamaa Risti teenetemärk antakse välismaalastele kõrgeima teenetemärgina Eesti riigile osutatud teenete tunnustamiseks.
§ 6. Valgetähe teenetemärk
Valgetähe teenetemärk on asutatud 1936. aastal Eesti rahva vabadusvõitluse mälestamiseks. Valgetähe teenetemärk antakse riigiteenistuses või kohaliku omavalitsuse teenistuses olevatele isikutele, samuti majanduse, hariduse, teaduse, kultuuri või spordi alal osutatud või muude üldkasulike teenete ning saavutuste tunnustamiseks.
§ 7. Kotkaristi teenetemärk
Kotkaristi teenetemärk on asutatud 1928. aastal Kaitseliidu poolt Eesti iseseisvuse 10. aastapäevaks. Kotkaristi teenetemärk antakse sõjaliste ja riigikaitseliste teenete tunnustamiseks.
§ 8. Eesti Punase Risti teenetemärk
Eesti Punase Risti teenetemärk on asutatud 1920. aastal Eesti Punase Risti Seltsi poolt. Eesti Punase Risti teenetemärk antakse Eesti rahva huvides tervishoiu ja sotsiaalalal osutatud teenete tunnustamiseks ning elu päästmise eest.
§ 9. Teenetemärgi kavaler
1)Teenetemärgi võib anda Eesti kodanikule ja välismaalasele.
2)Teenetemärgi võib anda ka postuumselt.
3)Teenetemärgi võib anda lahinguliste teenete eest ka väeüksusele või allüksusele.
4)Isikut, kellelt on teenetemärk ära võetud, ei loeta teenetemärgi kavaleriks.
2. peatükk TEENETEMÄRGI ANDMINE, KANDMINE JA ÄRAVÕTMINE
§ 10. Teenetemärgi andmine
1)Teenetemärkide korraline andmine toimub üks kord aastas – 24. veebruariks, iseseisvuspäevaks.
2)Erandjuhtudel, sealhulgas riigivisiidi puhul või Eestisse akrediteeritud diplomaadi lahkumisel riigist tema ametiaja lõppemise korral, samuti postuumselt võib teenetemärgi anda ka muul ajal.
3)Isikule, kellele on antud teenetemärk, võib rahuajal samalaadsete teenete eest uuesti teenetemärgi anda üldjuhul pärast viie ja erilaadsete teenete eest üldjuhul pärast kolme aasta möödumist eelmise teenetemärgi andmise otsuse tegemisest.
4)Enne välismaalasele teenetemärgi andmist kuulab Vabariigi President ära valdkonna eest vastutava ministri arvamuse.
5)Teenetemärk koos tunnistusega antakse tasuta.
6)Teenetemärkide andmist ja sellega seonduvat korraldab Vabariigi Presidendi Kantselei.
§ 11. Teenetemärgi andmise ettepanekud
1)Igaühel, samuti igal asutusel ja institutsioonil, on õigus esitada Vabariigi Presidendile ettepanek teenetemärgi andmiseks. Vabariigi Presidendi Kantselei teavitab ettepaneku tegijat selle kättesaamisest.
2)Ettepanekud iseseisvuspäevaks teenetemärgi andmise kohta esitatakse Vabariigi Presidendile teenetemärkide andmisele eelneva aasta 1. novembriks.
3)Vabariigi President vaatab teenetemärgi andmise ettepanekud läbi ja otsustab teenetemärkide andmise. Ettepaneku alusel teenetemärgi andmata jätmist ei pea põhjendama.
4)Teenetemärgi andmise ettepanek peab sisaldama selle isiku nime, sünniaega ja teene kirjeldust, kelle suhtes ettepanek tehakse.
5)Teave teenetemärgi andmise ettepaneku kohta tunnistatakse asutusesiseseks kasutamiseks mõeldud teabeks viieks aastaks alates ettepaneku saamisest.
§ 12. Teenetemärgi kandmine
1)Teenetemärki võib kanda üksnes isik, kellele Vabariigi President on teenetemärgi andnud ja kellelt ei ole seda ära võetud.
2)Teenetemärki kantakse kooskõlas teenetemärkide kandmise hea tavaga. Teenetemärkide kandmise hea tava kohta annab selgitusi Vabariigi Presidendi Kantselei.
§ 13. Teenetemärgi äravõtmine ja tagastamine
1)Vabariigi President võib otsustada isikult teenetemärk ära võtta, kui:
1)on jõustunud kohtuotsus, millega isik on süüdi mõistetud tahtliku kuriteo toimepanemises, või
2)saavad teatavaks enne teenetemärgi andmist esinenud asjaolud, millest teadmise korral ei oleks isikule teenetemärki antud, või
3)isiku hilisem käitumine on olnud niivõrd vääritu, et see välistaks talle teenetemärgi andmise.
2)Isik, kellelt Vabariigi President on oma otsusega teenetemärgi ära võtnud, peab teenetemärgi tagastama Vabariigi Presidendi Kantseleile.
3. peatükk TEENETEMÄRKIDE KLASSID JA KIRJELDUS
1. jagu Vabadusristi aumärk
§ 14. Vabadusristi aumärgi järgud
Iga Vabadusristi aumärgi liik jaguneb kolme järku.
§ 15. Vabadusristi I liigi 1. järk
1)Vabadusristi I liigi 1. järgu aumärgi rist on 45 mm kõrgune ja 39 mm laiune reljeefne valge emailiga kaetud kuldse äärisega ladina rist. Risti harud on 9 mm laiused, nende otsad laienevad T-kujuliseks. Harude keskjoonel on 1 mm laiune kuldne triip. Risti südamikus paikneb kuldse äärisega must sõõr, millel on kuldsed täht «E» ja käsivars mõõgaga, ning risti tagaküljel sama suur kuldse äärisega must sõõr kuldses kirjas kuupäevaga «24. II 1919» (lisa 1).
2)Aumärgi lint on 30 mm laiune must muareelint, mille mõlemal äärel on 7 mm laiune sinine (PANTONE 285 C)ja 8 mm laiune valge triip.
§ 16. Vabadusristi I liigi 2. järk
1)Vabadusristi I liigi 2. järgu aumärgi rist on 39 mm kõrgune ja 34 mm laiune reljeefne valge emailiga kaetud hõbedase äärisega ladina rist. Risti harud on 8 mm laiused, nende otsad laienevad T-kujuliseks. Harude keskjoonel on 1 mm laiune hõbedane triip. Risti südamikus paikneb hõbedase äärisega must sõõr, millel on hõbedased täht «E» ja käsivars mõõgaga, ning risti tagaküljel sama suur hõbedase äärisega must sõõr hõbedases kirjas kuupäevaga «24. II 1919» (lisa 1).
2)Aumärgi lint on 30 mm laiune must muareelint, mille mõlemal äärel on 7 mm laiune sinine (PANTONE 285 C)ja 8 mm laiune valge triip.
§ 17. Vabadusristi I liigi 3. järk
1)Vabadusristi I liigi 3. järgu aumärgi rist on 36 mm kõrgune ja 30 mm laiune reljeefne valge emailiga kaetud oksüdeeritud metallist äärisega ladina rist. Risti harud on 7 mm laiused, nende otsad laienevad T-kujuliseks. Harude keskjoonel on 1 mm laiune hõbedane triip. Risti südamikus paikneb hõbedase äärisega must sõõr, millel on hõbedased täht «E» ja käsivars mõõgaga, ning risti tagaküljel sama suur hõbedase äärisega must sõõr hõbedases kirjas kuupäevaga «24. II 1919» (lisa 1).
2)Aumärgi lint on 30 mm laiune must muareelint, mille mõlemal äärel on 7 mm laiune sinine (PANTONE 285 C)ja 8 mm laiune valge triip.
§ 18. Vabadusristi II liigi 1. järk
1)Vabadusristi II liigi 1. järgu aumärgi rist on 45 mm kõrgune ja 39 mm laiune reljeefne musta emailiga kaetud kuldse äärisega ladina rist. Risti harud on 9 mm laiused, nende otsad laienevad T-kujuliseks. Harude keskjoonel on 1 mm laiune kuldne triip. Risti südamikus paikneb kuldse äärisega punane sõõr, millel on kuldsed täht «E» ja käsivars mõõgaga, ning risti tagaküljel sama suur kuldse äärisega punane sõõr kuldses kirjas kuupäevaga «24. II 1919» (lisa 1).
2)Aumärgi lint on 30 mm laiune sinine (PANTONE 285 C)muareelint, mille mõlemal äärel on 7 mm laiune must ja 8 mm laiune valge triip.
§ 19. Vabadusristi II liigi 2. järk
1)Vabadusristi II liigi 2. järgu aumärgi rist on 39 mm kõrgune ja 34 mm laiune reljeefne musta emailiga kaetud hõbedase äärisega ladina rist. Risti harud on 8 mm laiused, nende otsad laienevad T-kujuliseks. Harude keskjoonel on 1 mm laiune hõbedane triip. Risti südamikus paikneb hõbedase äärisega punane sõõr, millel on hõbedased täht «E» ja käsivars mõõgaga, ning risti tagaküljel sama suur hõbedase äärisega punane sõõr hõbedases kirjas kuupäevaga «24. II 1919» (lisa 1).
2)Aumärgi lint on 30 mm laiune sinine (PANTONE 285 C)muareelint, mille mõlemal äärel on 7 mm laiune must ja 8 mm laiune valge triip.
§ 20. Vabadusristi II liigi 3. järk
1)Vabadusristi II liigi 3. järgu aumärgi rist on 36 mm kõrgune ja 30 mm laiune oksüdeeritud rauast ladina rist. Risti harud on 7 mm laiused, nende otsad laienevad T-kujuliseks. Risti südamikus paikneb hõbedase äärisega punane sõõr, millel on hõbedased täht «E» ja käsivars mõõgaga, ning risti tagaküljel sama suur hõbedase äärisega punane sõõr kuldses kirjas kuupäevaga «24. II 1919» (lisa 1).
2)Aumärgi lint on 30 mm laiune sinine (PANTONE 285 C)muareelint, mille mõlemal äärel on 7 mm laiune must ja 8 mm laiune valge triip.
§ 21. Vabadusristi III liigi 1. järk
1)Vabadusristi III liigi 1. järgu aumärgi rist on 45 mm kõrgune ja 39 mm laiune reljeefne sinise emailiga kaetud kuldse äärisega ladina rist. Risti harud on 9 mm laiused, nende otsad laienevad T-kujuliseks. Harude keskjoonel on 1 mm laiune kuldne triip. Risti südamikus paikneb kuldse äärisega valge sõõr, millel on must täht «E», ning risti tagaküljel sama suur kuldse äärisega valge sõõr mustas kirjas kuupäevaga «24. II 1919» (lisa 1).
2)Aumärgi lint on 30 mm laiune valge muareelint, mille mõlemal äärel on 7 mm laiune sinine (PANTONE 285 C)ja 8 mm laiune must triip.
§ 22. Vabadusristi III liigi 2. järk
1)Vabadusristi III liigi 2. järgu aumärgi rist on 39 mm kõrgune ja 34 mm laiune reljeefne sinise emailiga kaetud hõbedase äärisega ladina rist. Risti harud on 8 mm laiused, nende otsad laienevad T-kujuliseks. Harude keskjoonel on 1 mm laiune hõbedane triip. Risti südamikus paikneb hõbedase äärisega valge sõõr, millel on must täht «E», ning risti tagaküljel sama suur hõbedase äärisega valge sõõr mustas kirjas kuupäevaga «24. II 1919» (lisa 1).
2)Aumärgi lint on 30 mm laiune valge muareelint, mille mõlemal äärel on 7 mm laiune sinine (PANTONE 285 C)ja 8 mm laiune must triip.
§ 23. Vabadusristi III liigi 3. järk
1)Vabadusristi III liigi 3. järgu aumärgi rist on 36 mm kõrgune ja 30 mm laiune reljeefne sinise emailiga kaetud oksüdeeritud metallist äärisega ladina rist. Risti harud on 7 mm laiused, nende otsad laienevad T-kujuliseks. Harude keskjoonel on 1 mm laiune hõbedane triip. Risti südamikus paikneb hõbedase äärisega valge sõõr, millel on must täht «E», ning risti tagaküljel sama suur hõbedase äärisega valge sõõr mustas kirjas kuupäevaga «24. II 1919» (lisa 1).
2)Aumärgi lint on 30 mm laiune valge muareelint, mille mõlemal äärel on 7 mm laiune sinine (PANTONE 285 C)ja 8 mm laiune must triip.
2. jagu Riigivapi teenetemärk
§ 24. Riigivapi teenetemärgi kirjeldus
1)Riigivapi kõikide klasside teenetemärkide mõlemalt poolt kullatud suure riigivapi kujulise ripatsi tagaküljel on reljeefsete numbritega kuupäev «24. II 1918».
2)Riigivapi kõikide klasside teenetemärkide muareelint on sinine (PANTONE 285 C).
§ 25. Riigivapi ketiklassi teenetemärk
1)Riigivapi ketiklassi teenetemärgi kett on Eesti ornamentkaunistusega 30 mm laiune kuldkett. Keti nelja kaunistuse südamikku on paigutatud vääriskivid. Keti küljes ripub 69 mm läbimõõduga kullatud suure riigivapi kujuline ripats (lisa 2).
2)Riigivapi ketiklassi teenetemärgi juurde kuulub kaheksaharuline 87 mm läbimõõduga kuldtäht, mille keskel on 42 mm läbimõõduga suure riigivapi kujuline märk.
3)Riigivapi ketiklassi teenetemärgi juurde kuulub erisuurpael, mis on meestel 105 mm ja naistel 64 mm laiune sinine muareelint 5 mm kuldse äärisega, mille põiksõlme küljes ripub 58 mm läbimõõduga kullatud suure riigivapi kujuline ripats.
4)Riigivapi ketiklassi teenetemärgi rosettmärgiks on I klassi rosettmärk (lisa 7).
§ 26. Riigivapi I klassi teenetemärk
1)Riigivapi I klassi teenetemärk koosneb suurpaelast ja selle juurde kuuluvast hõbetähest. Suurpael on meestel 105 mm ja naistel 64 mm laiune sinine muareelint, mille põiksõlme küljes ripub 58 mm läbimõõduga kullatud suure riigivapi kujuline ripats (lisa 2).
2)Hõbetäht on 87 mm läbimõõduga kaheksaharuline täht, mille keskel on 38 mm läbimõõduga kullatud suure riigivapi kujuline märk.
3)Riigivapi I klassi teenetemärgi rosettmärk on sinine rosett kuldsel alusel (lisa 7).
§ 27. Riigivapi II klassi teenetemärk
1)Riigivapi II klassi teenetemärk koosneb 41 mm laiuse sinise muareelindi küljes rippuvast 55 mm läbimõõduga kullatud suure riigivapi kujulisest ripatsist ja selle juurde kuuluvast samasugusest tähest nagu I klassi teenetemärgil (lisa 2).
2)Riigivapi II klassi teenetemärgi rosettmärk on sinine rosett alusel, mille vasak pool on hõbedane ja parem pool kuldne (lisa 7).
§ 28. Riigivapi III klassi teenetemärk
1)Riigivapi III klassi teenetemärk on samasugune nagu II klassi teenetemärk, kuid puudub täht (lisa 2).
2)Riigivapi III klassi teenetemärgi rosettmärk on sinine rosett hõbedasel alusel (lisa 7).
§ 29. Riigivapi IV klassi teenetemärk
1)Riigivapi IV klassi teenetemärk on 35 mm laiuse sinise muareelindi küljes rippuv 42 mm läbimõõduga kullatud suure riigivapi kujuline ripats. Teenetemärgi lindile on paigutatud 22 mm läbimõõduga sinine rullmärk (lisa 2).
2)Riigivapi IV klassi teenetemärgi rosettmärk on sinine rosett (lisa 7).
§ 30. Riigivapi V klassi teenetemärk
1)Riigivapi V klassi teenetemärk on samasugune nagu IV klassi teenetemärk, kuid lindil puudub rullmärk (lisa 2).
2)Riigivapi V klassi teenetemärgi rosettmärk on teenetemärgi lindi 3 mm laiune riba (lisa 7).
3. jagu Maarjamaa Risti teenetemärk
§ 31. Maarjamaa Risti teenetemärgi kirjeldus
1)Maarjamaa Risti kõikide klasside teenetemärkide ristid koos kilbiga on ühesuuruse ja ühesuguse kujundusega, välja arvatud keti lülideks olevad ristid.
2)Maarjamaa Risti kõikide klasside teenetemärkide muareelint on sinine (PANTONE 300 C).
§ 32. Maarjamaa Risti ketiklassi teenetemärk
1)Maarjamaa Risti ketiklassi teenetemärgi kett on 22 mm laiune hõbekett, mis koosneb kaheteistkümnest Maarja monogrammist, kuuest kullatud põhjaga gooti kilbist, millel on kolm emailitud sinist lõvi ja kuuest 22 mm läbimõõduga Maarjamaa Ristist. Keti lukuks on gooti kilp, mille külge on kinnitatud Maarjamaa Rist (lisa 3).
2)Maarjamaa Rist on hõbedast, mõlemalt poolt valge emailiga kaetud 48 mm läbimõõduga käpprist, mille harud on mõlemalt poolt ääristatud 2 mm laiuse sinise ja musta emailitud triibuga. Risti tagaküljel on kiri «PRO TERRA MARIANA». Risti harude vahel paiknevad Maarja monogrammid.
3)Maarjamaa Risti ketiklassi teenetemärgi juurde kuulub kaheksaharuline 80 mm läbimõõduga hõbetäht. Sellele on kinnitatud 48 mm läbimõõduga Maarjamaa Rist, mille keskele on paigutatud kolme sinise lõviga kuldne gooti kilp, mille läbimõõt on 16 mm.
4)Maarjamaa Risti ketiklassi teenetemärgi juurde kuulub I klassi teenetemärgi suurpael, mis on meestel 105 mm ja naistel 64 mm laiune sinine muareelint. Põiksõlme küljes ripub kolme sinise lõviga kuldne gooti kilp, millele kinnitub Maarjamaa Rist.
5)Maarjamaa Risti ketiklassi teenetemärgi juurde kuulub I klassi rosettmärk (lisa 7).
§ 33. Maarjamaa Risti I klassi teenetemärk
1)Maarjamaa Risti I klassi teenetemärk koosneb suurpaelast ja selle juurde kuuluvast hõbetähest. Suurpael on meestel 105 mm ja naistel 64 mm laiune sinine muareelint. Selle põiksõlme küljes ripub kolme sinise lõviga kuldne gooti kilp, millele kinnitub Maarjamaa Rist (lisa 3).
2)Hõbetäht on samasugune nagu Maarjamaa Risti ketiklassi teenetemärgi juurde kuuluv hõbetäht.
3)Maarjamaa Risti I klassi teenetemärgi rosettmärk on sinine rosett kuldsel alusel (lisa 7).
§ 34. Maarjamaa Risti II klassi teenetemärk
1)Maarjamaa Risti II klassi teenetemärk koosneb 40 mm laiuse sinise muareelindi külge kinnitatud kolme sinise lõviga kuldsest gooti kilbist, millele kinnitub Maarjamaa Rist, ning selle juurde kuuluvast samasugusest hõbetähest nagu ketiklassi teenetemärgil (lisa 3).
2)Maarjamaa Risti II klassi teenetemärgi rosettmärk on sinine rosett alusel, mille vasak pool on hõbedane ja parem pool kuldne (lisa 7).
§ 35. Maarjamaa Risti III klassi teenetemärk
1)Maarjamaa Risti III klassi teenetemärk on samasugune nagu II klassi teenetemärk, kuid puudub täht (lisa 3).
2)Maarjamaa Risti III klassi teenetemärgi rosettmärk on sinine rosett hõbedasel alusel (lisa 7).
§ 36. Maarjamaa Risti IV klassi teenetemärk
1)Maarjamaa Risti IV klassi teenetemärk on 35 mm laiuse sinise muareelindi külge kinnitatud kolme sinise lõviga kuldne gooti kilp, millele kinnitub Maarjamaa Rist. Teenetemärgi lindile on paigutatud 22 mm läbimõõduga sinine rullmärk (lisa 3).
2)Maarjamaa Risti IV klassi teenetemärgi rosettmärk on sinine rosett (lisa 7).
§ 37. Maarjamaa Risti V klassi teenetemärk
1)Maarjamaa Risti V klassi teenetemärk on samasugune nagu IV klassi teenetemärk, kuid lindil puudub rullmärk (lisa 3).
2)Maarjamaa Risti V klassi teenetemärgi rosettmärk on teenetemärgi lindi 3 mm laiune riba (lisa 7).
4. jagu Valgetähe teenetemärk
§ 38. Valgetähe teenetemärgi kirjeldus
1)Valgetähe kõikide klasside teenetemärkide tähed on ühesuguse kujunduse, kuid eri mõõtmetega.
2)Valgetähe kõikide klasside teenetemärkide muareelint on punane (PANTONE 206 MC).
§ 39. Valgetähe ketiklassi teenetemärk
1)Valgetähe ketiklassi teenetemärgi kett on Eesti ornamentkaunistusega 30 mm laiune kullatud hõbekett, mille lukuks on 38 mm läbimõõduga kullatud suure riigivapi kujuline märk. Keti külge on kinnitatud kuueharuline mõlemalt poolt valge emailiga kaetud kullatud täht, mille läbimõõt on 65 mm. Tähe esikülje südamikus on kuueharuline väike kuldtäht, tagakülje südamikus on kuupäev «7. X 1936». Tähe südamikust väljuvad harudevahelised kuldkaunistused (lisa 4).
2)Valgetähe ketiklassi teenetemärgi juurde kuulub kuuekandiline 83 mm läbimõõduga kuldtäht, millele on kinnitatud kuueharuline valge emailiga kaetud täht. Tähe südamikku on paigutatud 38 mm läbimõõduga kullatud suure riigivapi kujuline märk.
3)Valgetähe ketiklassi teenetemärgi juurde kuulub I klassi suurpael.
4)Valgetähe ketiklassi teenetemärgi rosettmärgiks on I klassi rosettmärk (lisa 7).
§ 40. Valgetähe I klassi teenetemärk
1)Valgetähe I klassi teenetemärk koosneb suurpaelast ja selle juurde kuuluvast hõbetähest. Suurpael on meestel 105 mm ja naistel 64 mm laiune punane muareelint, mille põiksõlme küljes ripub 65 mm läbimõõduga kuueharuline valgetäht (lisa 4).
2)Hõbetäht on 83 mm läbimõõduga kuuekandiline täht, millele on kinnitatud kuueharuline valge emailiga kaetud täht. Tähe südamikku on paigutatud 38 mm läbimõõduga kullatud suure riigivapi kujuline märk.
3)Valgetähe I klassi teenetemärgi rosettmärk on punane rosett kuldsel alusel (lisa 7).
§ 41. Valgetähe II klassi teenetemärk
1)Valgetähe II klassi teenetemärk koosneb 41 mm laiuse punase muareelindi küljes rippuvast 65 mm läbimõõduga valgetähest ning selle juurde kuuluvast samasugusest tähest nagu I klassi teenetemärgil (lisa 4).
2)Valgetähe II klassi teenetemärgi rosettmärk on punane rosett alusel, mille vasak pool on hõbedane ja parem pool kuldne (lisa 7).
§ 42. Valgetähe III klassi teenetemärk
1)Valgetähe III klassi teenetemärk on samasugune nagu II klassi teenetemärk, kuid puudub täht (lisa 4).
2)Valgetähe III klassi teenetemärgi rosettmärk on punane rosett hõbedasel alusel (lisa 7).
§ 43. Valgetähe IV klassi teenetemärk
1)Valgetähe IV klassi teenetemärk on 35 mm laiuse punase muareelindi küljes rippuv 47 mm läbimõõduga valgetäht. Teenetemärgi lindile on paigutatud 22 mm läbimõõduga punane rullmärk (lisa 4).
2)Valgetähe IV klassi teenetemärgi rosettmärk on punane rosett (lisa 7).
§ 44. Valgetähe V klassi teenetemärk
1)Valgetähe V klassi teenetemärk on samasugune nagu IV klassi teenetemärk, kuid lindil puudub rullmärk (lisa 4).
2)Valgetähe V klassi teenetemärgi rosettmärk on teenetemärgi lindi 3 mm laiune riba (lisa 7).
§ 45. Valgetähe medaliklassi teenetemärk
1)Valgetähe medaliklassi teenetemärgi medal on sõõrikujuline, Eesti ornamentkaunistusega, väljatöötatud kannaga hõbemedal, mille läbimõõt on 31 mm. Medali esiküljel on reljeefne emailitud valgetähe kujutis. Medali tagaküljel on reljeefsete numbritega kuupäev «7. X 1936» (lisa 4).
2)Valgetähe medaliklassi teenetemärgi lint on 30 mm laiune punane muareelint.
3)Valgetähe medaliklassi teenetemärgi rosettmärgiks on V klassi rosettmärk (lisa 7).
5. jagu Kotkaristi teenetemärk
§ 46. Kotkaristi teenetemärgi kirjeldus ja lindilõige
1)Kotkaristi kõikide klasside teenetemärkide ristid on ühesuguse kujundusega.
2)Kotkaristi kõikide klasside teenetemärkide muareelint on oranž (PANTONE 137 MC).
3)Kotkaristi kõikide klasside teenetemärkide juurde kuulub 10 mm kõrgune ja 35 mm laiune lindilõige, millele on kinnitatud teenetemärgi klassi tähistav rosettmärk (lisa 7). Kotkaristi sõjaliste teenetemärkide lindilõikeile on lisatud ristuvad mõõgad.
§ 47. Kotkaristi I klassi teenetemärk
1)Kotkaristi I klassi teenetemärk koosneb suurpaelast ja selle juurde kuuluvast hõbetähest. Suurpael on meestel 105 mm ja naistel 64 mm laiune oranž muareelint 4 mm laiuse sinise triibuga ja 4 mm laiuse oranži kandiga (lisa 5).
2)Suurpael lõpeb põiksõlmega, mille küljes ripub neljaharuline mõlemalt küljelt emailitud ja 0,5 mm laiuse kuldraamiga ümbritsetud 58 mm läbimõõduga must Malta rist. Risti iga haru välimises otsas asetseva täisnurkse sisselõike kaateti pikkus on 15 mm. Risti esiküljel on oksüdeeritud hõbedast lennuvalmis põhjakotkas, kelle vasaku jala küünte vahel on väike riigivapp ja parema jala küünte vahel kaheteraline mõõk. Kotka tiibadevaheline laius on 23 mm, kotka pikkus pealaest sabasulgede otsteni on 19 mm, mõõga pikkus on 14,5 mm. Risti tagaküljel on 10 mm läbimõõduga must emailitud kuldse äärisega sõõr, mille keskel on ülalt alla kirjutatud kuupäev «24. II 1928»; risti harude tagaküljel on deviis «PRO PATRIA».
3)Hõbetäht on 85 mm läbimõõduga reljeefne kaheksaharuline täht, mis koosneb teemandikujulisest tsentrist väljapoole suurenevate kühmude ridadest. Tähe keskel on V klassi teenetemärgi rist.
§ 48. Kotkaristi II klassi teenetemärk
Kotkaristi II klassi teenetemärk koosneb samasugusest ristist ja tähest, nagu on I klassi teenetemärgil, kuid rist ripub 40 mm laiuse oranži muareelindi küljes, mille keskel on 1 mm laiune sinine triip, äärtel 3 mm laiune sinine triip ja 1,5 mm laiune oranž kant (lisa 5).
§ 49. Kotkaristi III klassi teenetemärk
Kotkaristi III klassi teenetemärk on samasugune nagu II klassi teenetemärk, kuid puudub täht (lisa 5).
§ 50. Kotkaristi IV klassi teenetemärk
1)Kotkaristi IV klassi teenetemärk koosneb samasugusest ristist nagu III klassi teenetemärgil, kuid risti läbimõõt on 50 mm ja iga ristiharu välisotsas asetseva täisnurkse sisselõike kaateti pikkus on 12,5 mm (lisa 5).
2)Teenetemärgi lint on 35 mm laiune ja 50 mm pikkune oranž muareelint, mille äärtel on 3 mm laiune sinine triip ja 1,5 mm laiune oranž kant. Lindile on paigutatud siniste triipudega 22 mm läbimõõduga oranž rullmärk.
§ 51. Kotkaristi V klassi teenetemärk
Kotkaristi V klassi teenetemärk on samasugune nagu IV klassi teenetemärk, kuid lindil puudub rullmärk (lisa 5).
§ 52. Kotkaristi medaliklassi teenetemärgid
1)Kotkaristi medaliklassi teenetemärgid on kuld-, hõbe- ja raudrist, mis on kujult ja suuruselt samasugused nagu V klassi teenetemärk, kuid need on metallist, ilma emailita (lisa 5).
2)Kotkaristi kuld-, hõbe- ja raudristi lint on 35 mm laiune oranž muareelint, mille keskel on 1 mm laiused sinised triibud:
1)kuldristil on kolm triipu vahedega 2,5 mm;
2)hõberistil on kaks triipu vahega 6 mm;
3)raudristil on üks triip.
§ 53. Sõjaline Kotkaristi teenetemärk
1)Kotkaristi teenetemärk on sõjaline, kui talle on lisatud kaks ristuvat mõõka:
1)ristil on ristuvad mõõgad kinnitatud mõõkade käepidemete kohalt liikuvalt ülemiste ristiharude tippude külge. Mõõkade pikkus koos käepidemega on I, II ja III klassi teenetemärgil 35 mm, IV ja V klassi teenetemärgil ning kuld-, hõbe- ja raudristil 33 mm;
2)tähel on ristuvad mõõgad kinnitatud tähe põikharude peale, vertikaal- ja horisontaalharud jäävad katmata. Mõõkade käepidemed asetsevad allpool. Mõõkade pikkus on 85 mm.
2)Kotkaristi teenetemärgi põhiklassidel ja kuldristil on kuldmõõgad, Kotkaristi hõbe- ja raudristil on ristiga samast metallist mõõgad.
6. jagu Eesti Punase Risti teenetemärk
§ 54. Eesti Punase Risti teenetemärgi kirjeldus
1)Eesti Punase Risti kõikide klasside teenetemärkide ristid on ühesuguse kujundusega.
2)Eesti Punase Risti teenetemärgi kõikide klasside muareelint on helesinine (PANTONE 297 MC).
§ 55. Eesti Punase Risti I klassi teenetemärk
1)Eesti Punase Risti I klassi teenetemärk koosneb suurpaelast ja selle juurde kuuluvast hõbetähest. Suurpael on meestel 110 mm ja naistel 64 mm laiune muareelint, mille keskel on 59 mm laiune sinine triip. Mõlemal pool seda triipu on 6 mm laiune must triip, 7 mm laiune valge triip, 2 mm laiune must triip ja 10,5 mm laiune sinine triip äärtel. Suurpael lõpeb põiksõlmega, mille küljes ripub 41 mm läbimõõduga ja 9,5 mm laiuste harudega rist.
2)Risti ümbritseb valge 2 mm laiune emailitud raam, millel on 1,5 mm laiune kullatud äär. Risti nurkades on neli kullatud üheksaharulist kiirtekimpu. Risti esiküljel on 24,5 mm läbimõõduga stiliseeritud kaheksanurk, mida ääristavad Eesti lipu värvid ja mille keskel punasel emailpõhjal on kullatud täht «E». Risti tagaküljel on kuldse äärisega 22 mm läbimõõduga punane emailitud sõõr, millel on kiri «INTER ARMA CARITAS», ja sõõri keskel aastaarv «1919». Risti ülemine haru lõpeb 19 mm kõrguse tuletorni kujutisega. Tuletorn on kaetud valge emailiga, seisab kullatud ja ornamendiga ilustatud alusel ning selle ülemisest otsast hargneb kummalegi poole viis kullatud kiirt (lisa 6).
3)Hõbetäht on 86 mm läbimõõduga kaheksaharuline täht läikivate kolmeharuliselt lõppevate kiirtega, mille peal asetsevad tsentrist väljapoole suurenevad ümmargused kühmud. Iga kiirtepaari vahel on kuus tuhmist hõbedast püramiiditaolisest tsentrist väljapoole suurenevatest kühmudest koosnevat rida, mis lõpevad ümmarguse munakesega. Tähe peal asetseb 41 mm pikkuste ja 9,5 mm laiuste harudega punane emailitud rist, mis on ümbritsetud 1,5 mm laiusesse kullatud raami paigutatud 2 mm laiuse valge emailitud triibuga. Ristil on Eesti lipu värvidesse paigutatud 24,5 mm läbimõõduga stiliseeritud kaheksanurgas kolm sinist sammuvat otsavaatavat lõvi kuldsel põhjal.
4)Eesti Punase Risti I klassi teenetemärgi rosettmärk on mustvalge triibuga helesinine rosett kuldsel alusel (lisa 7).
§ 56. Eesti Punase Risti II klassi teenetemärk
1)Eesti Punase Risti II klassi teenetemärk koosneb samasugusest tähest ja võrdsete harudega emailitud ristist nagu I klassi teenetemärgil (lisa 6).
2)Eesti Punase Risti II klassi teenetemärgi lint on 40 mm laiune muareelint, mille keskel on 21 mm laiune sinine triip. Mõlemal pool seda triipu on 2 mm laiune must triip, 2,5 mm laiune valge triip, 1 mm laiune must triip ja 4 mm laiune sinine triip äärtel.
3)Eesti Punase Risti II klassi teenetemärgi rosettmärk on mustvalge triibuga helesinine rosett alusel, mille vasak pool on hõbedane ja parem pool kuldne (lisa 7).
§ 57. Eesti Punase Risti III klassi teenetemärk
1)Eesti Punase Risti III klassi teenetemärk on samasugune nagu II klassi teenetemärk, kuid puudub täht (lisa 6).
2)Eesti Punase Risti III klassi teenetemärgi rosettmärk on mustvalge triibuga helesinine rosett hõbedasel alusel (lisa 7).
§ 58. Eesti Punase Risti IV klassi teenetemärk
1)Eesti Punase Risti IV klassi teenetemärgi rist on samasugune nagu II klassi teenetemärgil, kuid risti läbimõõt on 38 mm (lisa 6).
2)Eesti Punase Risti IV klassi teenetemärgi lint on 36 mm laiune muareelint, mille keskel on 19 mm laiune sinine triip. Mõlemal pool seda triipu on 2 mm laiune must triip, 2,5 mm laiune valge triip, 0,5 mm laiune must triip ja 3,5 mm laiune sinine triip äärtel. Teenetemärgi lindile on paigutatud 22 mm läbimõõduga rullmärk.
3)Eesti Punase Risti IV klassi teenetemärgi rosettmärk on mustvalge triibuga helesinine rosett (lisa 7).
§ 59. Eesti Punase Risti V klassi teenetemärk
1)Eesti Punase Risti V klassi teenetemärk on samasugune nagu IV klassi teenetemärk, kuid lindil puudub rullmärk (lisa 6).
2)Eesti Punase Risti V klassi teenetemärgi rosettmärk on teenetemärgi lindi 3 mm laiune riba (lisa 7).
§ 60. Eesti Punase Risti medaliklassi teenetemärk
1)Eesti Punase Risti medaliklassi teenetemärk on sõõrikujuline 29 mm läbimõõduga hõbemedal. Medali esiküljel on 13,5 mm suurune ühepikkuste, 3 mm laiuste harudega reljeefne emailitud punase risti kujutis. Medali tagaküljel on reljeefne kiri «EESTI PUNANE RIST» (lisa 6).
2)Eesti Punase Risti medaliklassi teenetemärgi lint on samasugune nagu V klassi teenetemärgil.
3)Eesti Punase Risti medaliklassi teenetemärgi rosettmärgiks on V klassi rosettmärk.
7. jagu Teenetemärgi miniatuur
§ 61. Teenetemärgi miniatuuri kirjeldus
1)Teenetemärgi miniatuur on tema V klassi teenetemärgi täpne vähendatud koopia, mille märgi läbimõõt on 17 mm ja lindi laius 15 mm. Miniatuuri kõrgus koos lindiga on 50 mm.
2)Teenetemärgi medaliklassi miniatuur on tema täpne vähendatud koopia põhiklassi miniatuuri mõõtudes.
3)Teenetemärgi miniatuuri lindi alaservast 10 mm kõrgemale kinnitatakse teenetemärgi klassi tunnusena vastava klassi rosettmärk.
4. peatükk TEENETEMÄRKIDE REGISTER
§ 62. Teenetemärkide register
1)Vabariigi Presidendi Kantselei peab teenetemärkide registrit, et tagada korrastatud ülevaade Vabariigi Presidendilt teenetemärgi saanud isikutest ning välisriigilt au- või teenetemärgi saanud Eesti kodanikest ja nendele antud teenetemärkidest ning vastava informatsiooni kättesaadavus selleks õigustatud isikutele ja asutustele.
2)Teenetemärkide registri asutab ja selle põhimääruse kehtestab Vabariigi Valitsus määrusega.
§ 63. Teenetemärkide andmete kandmine registrisse
Vabariigi Presidendi otsuse alusel kannab Vabariigi Presidendi Kantselei teenetemärkide registrisse käesoleva seaduse § 11 lõikes 4 nimetatud andmed ning antud teenetemärgi nimetuse, klassi, andmise ja kätteandmise aja, samuti andmed teenetemärgi äravõtmise kohta.
§ 64. Välisriigi au- ja teenetemärgi registreerimine
1)Eesti kodanik, kellele on antud välisriigi au- või teenetemärk, peab esitama mõistliku tähtaja jooksul pärast au- või teenetemärgi saamist avalduse Vabariigi Presidendi Kantseleile selle teenetemärkide registris registreerimiseks. Avaldusele lisatakse koopia au- või teenetemärgi tunnistusest.
2)Vabariigi Presidendi Kantselei võib registreerida Eesti kodanikule antud välisriigi au- või teenetemärgi ilma isiku avalduseta, kui selle andmine on Vabariigi Presidendi Kantseleile teada.
5. peatükk TEENETEMÄRGI MINIATUUR JA TÄIENDAV ROSETTMÄRK
§ 65. Teenetemärgi miniatuuri ja täiendava rosettmärgi saamine
1)Teenetemärgi kavaleril on õigus taotleda Vabariigi Presidendi Kantseleilt lisaks talle antud teenetemärgile teenetemärgi miniatuuri ja täiendavat rosettmärki.
2)Taotlus esitatakse Vabariigi Presidendi Kantseleile. Enne taotluse esitamist tuleb tasuda riigilõiv riigilõivuseaduses sätestatud suuruses.
3)Vabariigi Presidendi Kantselei teeb otsuse taotluse rahuldamise kohta 30 päeva jooksul taotluse saamisest arvates ning väljastab taotletu teenetemärgi kavalerile mõistliku tähtaja jooksul.
6. peatükk VASTUTUS
§ 66. Riikliku teenetemärgi valmistamine, kandmine ja muu kasutamine isiku poolt, kellel puudub selleks õigus
§ 67. Teenetemärgi ebaseaduslik käitlemine
1)Riikliku teenetemärgi ostmise, müümise, vahetamise või muu tasulise üleandmise, samuti teenetemärgi kandmise eest isiku poolt, kellel ei ole selleks õigust, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 2000 eurot.
§ 68. Riikliku teenetemärgi mitteaustamine
1)Riikliku teenetemärgi purustamise, rüvetamise, teotamise või muul viisil ebaväärika kasutamise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 2000 eurot.
§ 69. Toimingud riikliku teenetemärgiga äravahetamiseni sarnase esemega
1)Riikliku teenetemärgiga äravahetamiseni sarnase eseme valmistamise, kandmise või muu kasutamise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 2000 eurot.
§ 70. Menetlus
 Käesolevas peatükis sätestatud väärtegude kohtuväline menetleja on Politsei- ja Piirivalveamet.
7. peatükk RAKENDUSSÄTTED
§ 71. Riigivapi ketiklassi teenetemärgi andmine tagasiulatuvalt
Riigivapi ketiklassi teenetemärgi kavalerid on president Lennart Georg Meri ja president Arnold Rüütel.
§ 72. Asjaajamise üleandmine
Riigikantselei annab teenetemärkide andmisega seonduva asjaajamise Vabariigi Presidendi Kantseleile üle kuu aja jooksul käesoleva seaduse jõustumisest arvates. Esitatud taotlused loetakse teenetemärgi andmise ettepanekuteks.
Erakonnaseadus
§ 1. Erakonna mõiste
1)Erakond (partei)on Eesti kodanike vabatahtlik poliitiline ühendus, mille eesmärgiks on oma liikmete ja toetajaskonna poliitiliste huvide väljendamine ning riigivõimu ja kohaliku omavalitsuse teostamine, ning mis on registreeritud käesolevas seaduses sätestatud korras.
2)Erakond on eraõiguslik juriidiline isik. Erakonnale kohaldatakse mittetulundusühingute seadust käesolevast seadusest tulenevate erisustega.
§ 2. Erakonna eesmärkide saavutamise vahendid
1)Erakonna eesmärkide saavutamise vahendid on:
1)erakonna kandidaatide esitamine ning valimiskampaania läbiviimine Riigikogu, Euroopa Parlamendi ja kohaliku omavalitsuse volikogude valimistel;
2)erakonna osalemine Riigikogusse valitud erakonnaliikmete kaudu Riigikogu tegevuses, Euroopa Parlamenti valitud erakonnaliikmete kaudu Euroopa Parlamendi tegevuses, kohaliku omavalitsuse volikogusse valitud erakonnaliikmete kaudu volikogu tegevuses, Riigikogusse ja kohaliku omavalitsuse volikogusse valitud erakonnaliikmete kaudu vastavalt Vabariigi Presidendi valimisel, Vabariigi Valitsuse ja kohaliku omavalitsuse täitevorgani moodustamisel, rahvusvahelises koostöös välisriikide erakondadega.
§ 3. Erakonna moodustamise territoriaalsuse põhimõte
1)Erakond moodustatakse territoriaalsuse põhimõttel. Erakond ei või asutada oma struktuuriüksusi asutustes, ettevõtetes ega organisatsioonides.
2)Eestis asutatud, registreeritud ja tegutsevate erakondade juhtorganid ning struktuuriüksused peavad asuma Eesti Vabariigi jurisdiktsiooni all oleval territooriumil. Erakonna struktuuriüksus võib asuda ka välisriigis, kui see ei ole vastuolus selle riigi seadustega.
§ 4. Erakonna tegevuse piirangud
1)Keelatud on erakonnad, kelle eesmärgid või tegevus on suunatud Eesti põhiseadusliku korra või territoriaalse terviklikkuse vägivaldsele muutmisele või on muul viisil vastuolus kriminaalseadusega.
2)Relvi valdavad, samuti sõjaväeliselt korraldatud või sõjaväelisi harjutusi harrastavad ühingud või liidud ei või tegutseda erakonnana ega erakonna struktuuriüksusena.
3)Keelatud on sekkumine erakonna siseasjadesse, välja arvatud seadusega lubatud erijuhul.
4)Eesti Vabariigi jurisdiktsiooni all oleval territooriumil on keelatud teise riigi erakonna või selle struktuuriüksuse või muu poliitilise ühenduse või selle struktuuriüksuse moodustamine ja tegutsemine.
§ 5. Erakonna liikmed
1)Erakonna liikmeks võib olla vähemalt 18-aastane teovõimeline Eesti kodanik. Erakonna liikmeks võib olla ka vähemalt 18-aastane teovõimeline Euroopa Liidu kodanik, kes ei ole Eesti kodanik, kuid kes elab püsivalt Eestis. Üheaegselt võib kuuluda ainult ühte Eestis registreeritud erakonda.
2)Erakonna liikmeks astumisele, samuti väljaastumisele ja väljaarvamisele kohaldatakse mittetulundusühingute seadust, kui käesolevast seadusest ei tulene teisiti.
2^1)Erakonda astumiseks esitab isik erakonnale kirjaliku avalduse. Erakonnast väljaastumiseks esitab erakonna liige kirjaliku avalduse erakonnale või Tartu Maakohtu registriosakonnale (edaspidi registriosakond). Erakonna liikme õigused ja kohustused tekivad erakonna liikmete nimekirja kandmisega ja lõpevad nimekirjas märke tegemisega erakonna liikmelisuse lõppemise kohta, välja arvatud käesoleva seaduse § 8^1  lõike 3 punktis 4 nimetatud juhul.
3)Erakonna liikmeks ei või olla:
1)õiguskantsler ja tema nõunikud;
2)riigikontrolör ja Riigikontrolli peakontrolör;
3)kohtunik;
4)prokurör;
5)politseiametnik;
6)tegevteenistuses olev kaitseväelane.
4)Vabariigi President peatab ametisoleku ajaks oma erakondliku kuuluvuse.
5)Erakonnal ei või olla kollektiivliikmeid.
§ 5^1. Valimisliit
1)Valimisliidule kohaldatakse käesoleva seaduse § 12^1  lõikes 1, lõike 2 punktis 3 ja lõikes 13, § 12^3  lõigetes 1, 2 ja 4, § 12^4  lõigetes 1–4 ja 6–7 ning § 12^5  lõikes 2 sätestatut.
2)Valimisliit esitab erakondade rahastamise järelevalve komisjonile oma tegevuse kestel kord kvartalis aruande valimisliidu poolt vastuvõetud annetuste kohta.
3)Kui valimisliit lõpeb enne valimiskampaania aruande esitamise tähtaega, esitatakse aruanne viivitamata pärast valimisliidu lõppemist.
4)Valimisliidu käesolevast seadusest tulenevate kohustuste täitmise eest vastutab valimisliitu juhtima õigustatud isik.
§ 5^2. Üksikkandidaat
1)Üksikkandidaat on füüsiline isik, kes kandideerib Riigikogu, Euroopa Parlamendi või kohaliku omavalitsuse volikogu valimistel. Üksikkandidaadi kohta sätestatut kohaldatakse erakonna või valimisliidu nimekirjas kandideerinud isikule, kes tegi valimiskampaaniaks kulutusi erakonna või valimisliidu kuludest eraldi.
3)Üksikkandidaadi valimiskampaania rahastamise allikad on:
1)käesolevas seaduses sätestatud tingimustel tehtud annetus;
2)üksikkandidaadi isiklik vara.
5)Üksikkandidaadile kohaldatakse käesoleva seaduse § 12^1  lõikes 13, § 12^3  lõigetes 1, 2 ja 4 ning § 12^4  lõigetes 1–4 ja 6–7 erakondade kohta sätestatut.
2. peatükk Erakonna asutamine ja selle tegevuse korraldus
§ 6. Erakonna asutamine
1)Erakond asutatakse lihtkirjalikus vormis asutamislepinguga. Erakonna asutamislepingule kohaldatakse mittetulundusühingute seaduses sätestatut, kui käesolevast seadusest ei tulene teisiti.
2)Erakond registreeritakse, kui tal on vähemalt 500 liiget.
§ 7. Erakonna põhikiri ja programm
1)Erakonna tegevuse aluseks on põhikiri.
2)Erakonna põhikirjale kohaldatakse mittetulundusühingute seaduses põhikirjale sätestatud nõudeid.
2^1)Erakonna põhikirja muutmise otsus on vastu võetud, kui selle poolt on hääletanud üle poole üldkoosolekul osalenud liikmetest või nende esindajatest ja põhikirjaga ei ole ette nähtud suurema häälteenamuse nõuet.
3)Erakonna poliitilise tegevuse aluseks on programm. Selle kinnitamise ja muutmise kord sätestatakse erakonna põhikirjas.
§ 8. Registrisse kandmise avaldus
Erakonna mittetulundusühingute ja sihtasutuste registrisse kandmise avaldusele tuleb lisaks mittetulundusühingute seaduse §-s 10 sätestatule lisada:
1)juhatuse liikmete poolt allakirjutatud programm;
2)erakonna liikmete nimekiri, mis sisaldab erakonna liikmete nimed, isikukoodid ja liikmeksastumise päeva, kuu ja aasta;
3)erakonna sümboolika näidis või kavand, kui need on põhikirjaga ette nähtud.
§ 8^1. Erakonna liikmete nimekiri
1)Erakonna liikmete nimekirja peab erakonna juhatus registriosakonna juures. Nimekirja kantakse isiku ees- ja perekonnanimi, isikukood, liikmeksastumise ning väljaastumise või väljaarvamise aeg.
2)Muudatusi erakonna liikmete nimekirjas teeb erakonna juhatus või juhatuse poolt selleks volitatud isik.
3)Registriosakond märgib erakonna liikmete nimekirja liikmelisuse lõppemise seoses:
1)osakonnale esitatud erakonnast väljaastumise avaldusega;
2)teise erakonda astumisega, kui teise erakonda astumise aeg on hilisem;
3)asjaoluga, et isik ei ole Eesti kodanik ega Eestis püsivalt elav Euroopa Liidu kodanik;
4)isiku surmaga.
4)Registriosakond teavitab käesoleva paragrahvi lõikes 3 nimetatud märgete tegemisest viivitamata erakonda ning lõike 3 punktides 2 ja 3 nimetatud juhtudel ka asjaomast isikut.
5)Registriosakond avalikustab erakondade liikmete nimekirjad mittetulundusühingute ja sihtasutuste registri veebipäringusüsteemis. Muudatused avalikustatakse viivitamata. Isikukoodi asemel avalikustatakse sünniaeg.
6)Valdkonna eest vastutav minister kehtestab määrusega erakonna liikmete nimekirja pidamise korra ning lõikes 4 sätestatud teavitamise korra.
§ 9. Erakonna registreerimise otsustamine
2)Erakonda ei registreerita juba registrisse kantud või sellest kustutatud erakonna nime all.
§ 9^1. Erakonna üldkoosolekul osalemine ja hääletamine
Erakonna üldkoosolekul võib osaleda ja hääletada erakonna liige või põhikirjas ettenähtud juhul tema esindaja, kellele on antud lihtkirjalik volikiri. Esindajaks võib olla ainult teine erakonna liige.
§ 12. Erakonna tegevuse seaduslikkuse tagamine, selle ühinemine, jagunemine ja lõpetamine
1)Erakonna tegevuse seaduslikkuse tagamine ning erakonna ühinemine, jagunemine ja lõpetamine toimub mittetulundusühingute seaduse alusel. Erakondade ühinemisotsus on vastu võetud, kui selle poolt hääletas üle poole üldkoosolekul osalenud või esindatud liikmetest. Ühinemises või jagunemises osalevad erakonnad esitavad lisaks mittetulundusühingute seaduses ettenähtud andmetele ka käesoleva seaduse §-s 8 ettenähtud andmed. Erakonna liikmete nimekiri peab kajastama ühinemise või jagunemise järgset seisu.
2)Registriosakonnal on õigus nõuda erakonna juhatuselt käesoleva seaduse § 8^1  lõikes 2 nimetatud nimekirja esitamist registriosakonna määratud kuupäeva seisuga, kui on alust arvata, et erakonna liikmete tegelik arv on langenud alla 500.
3)Kui erakonna liikmete arv langeb alla 500 ning vabatahtlikku lõpetamist ei ole alustatud, võib sundlõpetamise algatamist taotleda lisaks mittetulundusühingute seaduse § 40 lõikes 1 nimetatud isikutele ka registriosakond.
4)Eesti põhiseadusliku korra vägivaldsele muutmisele suunatud tegevuse või eesmärkidega erakonna tegevuse lõpetamine toimub põhiseaduslikkuse järelevalve kohtumenetluse seaduses sätestatud korras.
2^1. peatükk ERAKONNA TEGEVUSE RAHASTAMINE JA SELLE KONTROLL
§ 12^1. Erakonna rahastamise põhimõtted ja teabe avalikustamine
1)Erakond on kohustatud demokraatia põhimõttest lähtudes tagama oma tulude ja kulude seaduslikkuse ja täieliku läbipaistvuse vähemalt käesolevas peatükis ettenähtud viisil.
2)Erakond võib tulu saada üksnes järgmistest allikatest:
1)erakonna põhikirja alusel kehtestatud liikmemaksud;
2)käesoleva seaduse alusel makstavad eraldised riigieelarvest;
3)käesolevas seaduses sätestatud tingimustel tehtud annetused;
4)tehingud erakonna varaga.
3)Erakonnal on keelatud kasutada erakonna või erakonna nimekirjas kandideeriva isiku valimiskampaania läbiviimiseks või selle teostamiseks avalikke vahendeid, välja arvatud käesoleva seaduse alusel makstavaid riigieelarvelisi eraldisi. Valimisliidul, üksikkandidaadil, erakonna nimekirjas kandideerival isikul ja valimisliidu nimekirjas kandideerival isikul on keelatud oma valimiskampaania läbiviimiseks või selle teostamiseks kasutada avalikke vahendeid. Sellise keelatud tulu osas rakendatakse käesoleva seaduse §-s 12^4  sätestatut. Avalikud vahendid käesoleva paragrahvi tähenduses on riigieelarvelised ja kohaliku omavalitsuse eelarvelised vahendid.
4)Erakond koostab käesoleva paragrahvi lõikes 2 loetletud allikate kaupa tulude ja saadud laenude kohta kvartaliaruande kvartali lõpu seisuga ja esitab selle erakondade rahastamise järelevalve komisjonile komisjoni nõutud vormis kvartalile järgneva kuu 10. kuupäevaks. Aruandes märgitakse käesoleva paragrahvi lõigetes 5 ja 6 nimetatud andmed. Aruanne avalikustatakse erakondade rahastamise järelevalve komisjoni veebilehel. Aruande avalikustamisel erakondade rahastamise järelevalve komisjoni veebilehel asendatakse käesoleva paragrahvi lõigetes 6 ja 7 nimetatud isikukood isiku sünniajaga.
5)Erakond avalikustab ka annetuse, mis on tagastatud selle teinud isikule või kantud riigieelarvesse käesoleva seaduse § 12^4  lõigete 1–3 kohaselt.
6)Liikmemaksu kohta märgib erakond, et tegemist on liikmemaksuga, liikmemaksu tasuja nime ja isikukoodi ning liikmemaksu suuruse ja laekumise kuupäeva.
7)Annetuse kohta märgib erakond, et tegemist on annetusega, annetaja nime ja isikukoodi ning annetuse väärtuse ja laekumise kuupäeva.
8)Erakond koostab oma kulude kohta kvartaliaruande kvartali lõpu seisuga ja esitab selle erakondade rahastamise järelevalve komisjonile komisjoni nõutud vormis kvartalile järgneva kuu 10. kuupäevaks. Aruandes esitatakse kulud järgnevas jaotuses:
1)poliitilise tegevuse kulud;
2)tööjõukulud;
3)majandamiskulud.
9)Käesoleva paragrahvi lõike 8 punktis 1 nimetatud poliitilise tegevuse kulud esitatakse aruandes järgnevas jaotuses:
1)reklaamikulud liigiti (tele-, raadio-, interneti-, väli- ja ajakirjanduslik reklaam, reklaamtrükised);
2)suhtekorralduskulud;
3)publikatsioonide kulud;
4)avalike ürituste kulud;
5)muud poliitilise tegevuse kulud.
10)Käesoleva paragrahvi lõike 8 punktis 3 nimetatud majandamiskulud on käesoleva seaduse tähenduses kontori rendi- ja kommunaalkulud, transpordi-, kütuse-, side-, põhivara kulumi-, kindlustus-, väikevahendite jms kulud.
11)Käesoleva paragrahvi lõigetes 8 ja 9 nimetatud kulude kohta näidatakse aruandes kululiik ja sellele vastava kulu maksumus kvartali koondsummana.
12)Erakond esitab erakondade rahastamise järelevalve komisjonile kvartali lõpu seisuga kvartalile järgneva kuu 10. kuupäevaks raamatupidamisliku väljatrüki oma tasumata arvete kohta ja bilansi.
13)Kui erakond avastab esitatud aruandes puuduse, esitab ta erakondade rahastamise järelevalve komisjonile viivitamatult muudatust kajastava aruande. Kui uus aruanne esitatakse enne, kui komisjon on puuduse avastanud, ei kohaldata § 12^4  lõikes 2 sätestatud kohustust kanda riigieelarvesse summa, mis vastab aruandes avastatud puudusele. Kui käesoleva lõike esimeses lauses nimetatud puuduse andmete esitamisel on põhjustanud käesoleva paragrahvi lõikes 1 nimetatud juhul erakonna liige või sidusorganisatsioon, kohaldatakse § 12^4  lõikes 2 sätestatud kohustust kanda riigieelarvesse summa, mis vastab aruandes avastatud puudusele, arvestades käesoleva lõike esimeses lauses sätestatut erakonna liikme või sidusorganisatsiooni suhtes.
14)Erakond on kohustatud pidama teabe avalikustamiseks veebilehte, mille aadressist ta teavitab registriosakonda.
§ 12^2. Laenamine
1)Erakond võib sõlmida laenulepingu ainult juhul, kui laenuandja on krediidiasutus ning laenamine toimub turutingimustel. Laenulepingut võib tagada ainult erakonna varaga või tema liikme käendusega.
1^1)Laenulepingutest tulenevate kohustuste summa ülempiir on 25 protsenti erakondadele riigieelarvest eraldatavast summast. Erakondade rahastamise järelevalve komisjon avaldab summa oma veebilehel. Ülempiiri ei kohaldata valimisliidu suhtes ning erakonna suhtes, mille § 12^1  lõikes 2 märgitud tulude kogusumma eelmisel majandusaastal oli alla 50 000 euro.
2)Käesoleva paragrahvi lõikes 1 sätestatut ei kohaldata igapäevases majandustegevuses tavapärastele ja turutingimustel tehtavatele tehingutele.
3)Käesolevas paragrahvis sätestatud tingimusi rikkuv tehing loetakse keelatud annetuseks.
§ 12^3. Annetus 
1)Annetus käesoleva seaduse tähenduses on Eesti Vabariigi kodakondsusega, Eestis alalise elamisõiguse ja pikaajalise elaniku staatusega füüsilisest isikust annetaja poolt vabatahtlikult oma vara arvelt erakonna tegevuse toetamiseks erakonnale või erakonna liikmele loovutatav rahaliselt hinnatav hüve, sealhulgas teenus, kuid välja arvatud vabatahtlik töö.
1^1)Erakonna juhatus võtab vastu annetuse vastuvõtmise korra. Annetuse vastuvõtmise kord avalikustatakse erakonna veebilehel.
2)Annetus, mis ei vasta käesoleva paragrahvi lõikes 1 nimetatud tingimustele, on keelatud. Eelkõige on keelatud:
1)anonüümne annetus;
2)juriidilise isiku annetus;
3)kaupade, teenuste või varaliste õiguste loovutamine või kasutusse andmine erakonnale tingimusel, mis ei ole kättesaadav teisele isikule;
4)tavapäraselt siduvatest kohustustest vabastamine;
5)erakonna vastu suunatud nõudest loobumine;
6)kolmandate isikute poolt erakonna eest erakonna teadmisel viimase kulutuste tasumine või erakonnale soodustuste tegemine, välja arvatud juhtudel, kui selliste kulutuste tasumine või soodustuste tegemine on kättesaadav tavapärases majandustegevuses ka teistele isikutele;
7)annetus, mis on tehtud füüsilise isiku vahendusel ja kolmanda isiku vara arvelt;
8)välismaalaste annetused, välja arvatud Eestis alalise elamisõiguse ja pikaajalise elaniku staatusega isikute annetused.
3)Erakonnal on lubatud majandusaasta jooksul füüsiliselt isikult vastu võtta sularahaannetusi kuni 1200 eurot aastas. Sularahas saadud annetuse võtab erakond viivitamata tuluna arvele.
4)Mitterahalise annetuse hindamisel võetakse aluseks eseme või õiguse harilik väärtus. Kui eseme hindamiseks on olemas üldtunnustatud eksperdid, tuleb mitterahalise annetuse ese lasta hinnata neil. Kui mitterahaline annetus on hinnatud tema tegelikust väärtusest madalamaks, loetakse väärtuse vahe keelatud annetuseks.
5)Mitterahalise annetuse väärtuse hindamist käesoleva seaduse §-s 12^9  sätestatud majandusaasta aruande esitamisel peab kontrollima audiitorettevõtja, kes esitab arvamuse selle kohta, kas mitterahalise annetuse väärtuse hindamine toimus käesoleva paragrahvi lõikes 4 sätestatu kohaselt. Arvamus peab muu hulgas sisaldama mitterahalise annetuse kirjeldust ning selles tuleb märkida, millist meetodit mitterahalise annetuse hindamisel kasutati.
§ 12^4. Keelatud annetuse vastuvõtmise tagajärg
1)Erakond tagastab võimaluse korral keelatud annetuse viivitamata selle teinud isikule.
2)Kui annetust ei ole võimalik tagastada, on erakond kohustatud kandma rahalise annetuse viivitamata riigieelarvesse.
3)Kui tegemist on mitterahalise annetusega, müüb erakond keelatud annetuse turuhinnaga. Annetuse müügist saadav tulu kantakse viivitamata riigieelarvesse. Kui keelatud annetust ei ole võimalik müüa mõistliku pingutusega, tuleb annetus võõrandada muul viisil, kui on sätestatud käesoleva lõike esimeses lauses. Kui annetust ei ole võimalik võõrandada, lõpetatakse asja valdus omandist loobumisega. Keelatud annetust ei tohi võõrandada erakonna liikmele, erakonna sidusorganisatsioonile ega tema liikmele. 
4)Kui keelatud annetuse väärtus hinnatakse alla 64 euro, ei kohaldata käesoleva paragrahvi lõike 3 esimeses lauses ega lõikes 5 sätestatut.
5)Keelatud annetuse hariliku vääruse hindamist peab käesoleva seaduse §-s 12^9  sätestatud majandusaasta aruande esitamisel kontrollima audiitorettevõtja, kes esitab arvamuse selle kohta, kas keelatud annetuse hariliku väärtuse hind määrati käesoleva paragrahvi lõigetes 3 ja 4 sätestatu kohaselt. Arvamus peab muu hulgas sisaldama keelatud annetuse kirjeldust ning selles tuleb märkida, millist meetodit kasutati keelatud annetuse hariliku väärtuse hindamisel. Kui audiitorettevõtjale on teatavaks saanud keelatud annetuse hariliku väärtuse hindamise nõuete rikkumine, teavitab ta sellest rikkumisest erakondade rahastamise järelevalve komisjoni.
6)Keelatud annetuse tegija suhtes ei kohaldata käesoleva seaduse §-s 12^18  sätestatut juhul, kui ta on 30 päeva jooksul arvates päevast, millal keelatud annetuse tegija keelatud annetusest teada sai või pidi teada saama, esitanud erakondade rahastamise järelevalve komisjonile kirjalikku taasesitamist võimaldavas vormis teabe annetuse keelatuse kohta. Erakondade rahastamise järelevalve komisjon teavitab asjaoludest viivitamata keelatud annetuse saanud erakonda.
7)Keelatud annetuse vastuvõtja suhtes ei kohaldata käesoleva seaduse §-s 12^18  sätestatut juhul, kui ta on 30 päeva jooksul arvates päevast, millal keelatud annetuse vastuvõtja keelatud annetusest teada sai või pidi teada saama, esitanud erakondade rahastamise järelevalve komisjonile kirjalikku taasesitamist võimaldavas vormis teabe annetuse keelatuse kohta. Erakondade rahastamise järelevalve komisjon teavitab asjaoludest viivitamata keelatud annetuse saanud erakonda.
§ 12^5. Erakonna ja kandidaadi arvelduskontod
1)Erakond võib pidada ja kasutada ainult neid arvelduskontosid, millest ta on teavitanud erakondade rahastamise järelevalve komisjoni.
2)Üksikkandidaat võib valimiskampaania tulude laekumiseks ja kulude tegemiseks kasutada vaid selliseid arvelduskontosid, millest ta on teavitanud erakondade rahastamise järelevalve komisjoni.
§ 12^6. Erakonna sidusorganisatsioon ja osalemine teistes juriidilistes isikutes
1)Erakonna sidusorganisatsioon käesoleva seaduse tähenduses on sihtasutus või mittetulundusühing, mille asutaja või liige erakond on ning mille tegevus on suunatud käesoleva seaduse §-s 1 nimetatud erakonna eesmärkide saavutamisele. Käesoleva seaduse §-des 12^1 –12^4  sätestatud nõuded erakonnale laienevad ka erakonna sidusorganisatsioonile. Erakonna annetused erakonna sidusorganisatsioonile on lubatud.
2)Erakond ei tohi olla ühegi muu juriidilise isiku aktsionär ega osanik.
3)Erakond võib kaubelda väärtpaberitega väärtpaberiturul väärtpaberituru seaduse kohaselt.
4)Erakonna sidusorganisatsiooniks ei ole Euroopa tasandi poliitiline sihtasutus Euroopa Parlamendi ja nõukogu määruse nr 2004/2003 „Euroopa tasandi erakondi reguleerivate määruste ja erakondade rahastamise eeskirjade kohta” (ELT L 297, 15.11.2003, lk 1–4)mõistes.
5)Erakond on kohustatud teavitama oma sidusorganisatsioonidest erakondade rahastamise järelevalve komisjoni.
§ 12^7. Eraldised riigieelarvest
1)Riigikogus esindatud erakonnal on õigus saada iga kalendrikuu viiendaks kuupäevaks eraldis riigieelarvest. Igakuise eraldise suurus on üks kaheteistkümnendik aastasummast. Eraldise suurus on proportsionaalne Riigikogu valimistel saadud kohtade arvuga.
2)Riigikogu valimisel osalenud erakond, kes ei ületanud valimiskünnist, kuid kogus:
1)vähemalt 2% kuid alla 3% häältest, saab riigieelarvest eraldist 30 000 eurot aastas;
2)vähemalt 3% kuid alla 4% häältest, saab riigieelarvest eraldist 60 000 eurot aastas;
3)vähemalt 4% kuid alla 5% häältest, saab riigieelarvest eraldist 100 000 eurot aastas.
3)Erakondade ühinemisel käesoleva paragrahvi lõigetes 1 ja 2 ettenähtud eraldised liidetakse. Erakonna jagunemisel eraldumise teel eraldatakse riigieelarve eraldis jagunevale erakonnale ja omandav erakond riigieelarvest eraldist ei saa. Erakonna jagunemisel jaotumise teel jaotatakse eraldis erakondade jagunemislepingus sätestatud kokkuleppe alusel. Erakonna lõpetamisel lõpeb õigus saada eraldist riigieelarvest pärast registrikannet, kuid mitte hiljem kui kahe kuu möödumisel erakonna lõpetamise otsuse tegemisest erakonna poolt.
4)Erakonnale eraldatavad summad kantakse erakonna kontole Vabariigi Valitsuse määratud valitsusasutuse kaudu, lähtudes Vabariigi Valimiskomisjoni esitatud teatisest, milles on märgitud erakondade poolt Riigikogu valimistel saadud kohtade arv.
5)Riigikogu valimiste toimumise aastal muudetakse riigieelarve eraldiste arvestamist alates valimistulemuste väljakuulutamisele järgnevast kuust.
6)Erakonna jagunemisel muudetakse riigieelarve eraldiste arvestamist alates jagunemisele järgnevast kuust. Erakonna lõpetamisel muudetakse riigieelarve eraldiste arvestamist alates käesoleva paragrahvi lõikes 3 sätestatud tähtajale järgnevast kuust käesoleva paragrahvi lõigetes 1, 2 ja 4 nimetatud tingimuste kohaselt.
§ 12^8. Valimiskampaania aruanne
1)Riigikogu, Euroopa Parlamendi ja kohaliku omavalitsuse volikogu valimiskampaania aruande esitavad erakondade rahastamise järelevalve komisjonile erakonnad, valimisliidud ja üksikkandidaadid. Aruanne esitatakse erakondade rahastamise järelevalve komisjonile komisjoni nõutud vormis ühe kuu jooksul valimispäevast arvates. Valimiskampaania aruanne avalikustatakse erakondade rahastamise järelevalve komisjoni veebilehel.
2)Erakond esitab aruande valimiskampaania läbiviimiseks erakonna nimekirjas kandideerinud isikute ja sidusorganisatsioonide valimiskampaania kulude ja nende tasumiseks kasutatud vahendite päritolu kohta.
3)Erakonna nimekirjas kandideerinud isik vastutab oma aruande õiguspärasuse eest ise.
4)Valimisliit esitab aruande valimisliidu ja tema nimekirjas kandideerinud isikute valimiskampaania kulude ning nende tasumiseks kasutatud vahendite päritolu kohta.
5)Üksikkandidaat esitab aruande valimiskampaania kulude ja kasutatud vahendite päritolu kohta.
6)Valimiskampaania aruanne koostatakse tasutud ja tasumata kulude kaupa. Tasumata kohustuste kohta esitatakse erakondade rahastamise järelevalve komisjonile kvartaliaruanne kvartali lõpu seisuga kvartalile järgneva kuu 10. kuupäevaks seni, kuni võlasuhe on lõppenud.
7)Valimisliit märgib aruandes valimiskampaaniaks kasutatud käesoleva seaduse § 12^1  lõikes 2 nimetatud tuluallika liigi ja saadud laenu, vahendi andja nime ja isiku- või registrikoodi ning vahendi väärtuse ja laekumise kuupäeva.
8)Üksikkandidaat märgib aruandes valimiskampaaniaks kasutatud käesoleva seaduse § 5^2  lõikes 3 nimetatud rahastamise allika liigi. Annetuse kohta märgitakse annetaja nimi ja isikukood ning annetuse väärtus ja laekumise kuupäev, isikliku vara kohta märgitakse valimiskampaaniaks kasutatud rahasumma. Aruanne esitatakse ja avalikustatakse käesoleva paragrahvi lõikes 1 sätestatud korras.
9)Kulud kajastatakse järgmiste kululiikide kaupa:
1)reklaamikulud liigiti (tele-, raadio-, interneti-, väli- ja trükireklaam);
2)suhtekorralduskulud;
3)publikatsioonide kulud;
4)avalike ürituste kulud;
5)muud valimiskampaania kulud.
10)Kulude kohta märgitakse aruandes:
1)kuludokumendi kuupäev;
2)kuludokumendi number;
3)makse saaja nimi;
4)makse saaja isiku- või registrikood;
5)kululiik;
6)kulu maksumus;
7)tasutud kulusumma;
8)tasumata kulusumma;
9)tasumise kuupäev.
§ 12^9. Majandusaasta aruanne
1)Erakonna majandusaastaks on kalendriaasta.
2)Erakonna üldkoosolek või põhikirja järgi seda asendav organ kinnitab igal aastal erakonna majandusaasta aruande ja esitab selle mittetulundusühingute seaduse § 36 lõigete 5 ja 5^1  kohaselt ilma põhitegevusala andmeteta elektrooniliselt äriregistri seaduse § 7 lõike 2 punkti 1 alusel kehtestatud korras. Erakond esitab majandusaasta aruande koos vandeaudiitori aruandega, kui audiitorkontroll on kohustuslik, hiljemalt 30. juuniks registriosakonnale, kes avalikustab aruande mittetulundusühingute ja sihtasutuste veebipäringusüsteemis.
3)Riigieelarvest eraldisi saava erakonna raamatupidamise aastaaruande audiitorkontrolli kohustus sätestatakse audiitortegevuse seaduses.
4)Erakonna majandusaasta aruandes kajastatakse ka erakonna sidusorganisatsiooni poolt erakonna eesmärkide saavutamiseks tehtud kulutused.
5)Majandusaasta aruande puuduste kõrvaldamisele kohaldatakse käesoleva seaduse § 12^1  lõikes 13 sätestatut.
6)Kui erakonna netovara väärtus majandusaasta lõpu seisuga on kolmel järjestikusel aastal negatiivne, taotleb erakond erakondade rahastamise järelevalve komisjonilt ettepanekute esitamist majanduslike raskuste ületamiseks, erakonna likviidsuse taastamiseks, maksejõulisuse parandamiseks ja jätkusuutliku majandamise tagamiseks.
§ 12^10. Erakondade rahastamise järelevalve komisjon
1)Erakondade rahastamise järelevalve komisjon kontrollib, kas erakond, valimisliit ja üksikkandidaat järgivad käesolevas seaduses sätestatud nõudeid.
1^1)Erakondade rahastamise järelevalve komisjon nõustab erakondasid erakonna rahastamise küsimustes ning esitab erakonna taotluse alusel erakonnale ettepanekuid majanduslike raskuste ületamiseks, erakonna likviidsuse taastamiseks, maksejõulisuse parandamiseks ja jätkusuutliku majandamise tagamiseks.
1^2)Erakondade rahastamise järelevalve komisjonil on käesoleva paragrahvi lõigetest 1 ja 1^1  tulenevate ülesannete täitmiseks õigus erakonnalt, valimisliidult ja üksikkandidaadilt nõuda erakorralise audiitorkontrolli läbiviimist. Erakondade rahastamise järelevalve komisjon määrab audiitori liisuheitmise teel audiitortegevuse registrisse kantud vandeaudiitorite seast. Audiitori nimi ja tema kaasamise põhjus tehakse menetlusosalisele teatavaks enne audiitori kaasamist, välja arvatud juhul, kui asja on vaja menetleda kiiresti või kui teavitamine võib takistada audiitorkontrolli eesmärgi saavutamist. Audiitorkontrolli kulud kaetakse erakondade rahastamise järelevalve komisjoni eelarvest. Erakondade järelevalve komisjon kehtestab täpsema audiitorite määramise korra.
2)Erakondade rahastamise järelevalve komisjoni kuuluvad:
1)Õiguskantsleri nimetatud liige;
2)Riigikontrolöri nimetatud liige;
3)Vabariigi Valimiskomisjoni nimetatud liige;
4)Riigikogus esindatud erakonna poolt nimetatud liige, kes ei ole Riigikogu ega Vabariigi Valitsuse liige.
3)Samaaegselt komisjoni liikmega nimetab ametisse nimetaja komisjoni liikmele asendusliikme.
4)Komisjoni liikme volitused kestavad viis aastat, välja arvatud juhul, kui käesoleva paragrahvi lõikes 2 sätestatud komisjoni liige kutsutakse tema nimetaja poolt enne volituste lõppemist tagasi.
5)Komisjoni uus liige nimetatakse hiljemalt kümnendal päeval enne komisjoni liikme volituste lõppemist.
6)Komisjon kehtestab oma töökorra.
7)Komisjonil on esimees ja aseesimees, kelle komisjon valib oma liikmete hulgast komisjoni esimesel koosolekul. Erakondade rahastamise järelevalve komisjoni esimese koosoleku kutsub kokku eelmise erakondade rahastamise järelevalve komisjoni esimees või aseesimees hiljemalt seitsmendal päeval pärast komisjoni volituste algust.
8)Komisjoni liikmed peavad hoidma saladuses komisjoni töö käigus neile avaldatud informatsiooni, mis ei kuulu käesoleva seaduse kohaselt avalikustamisele.
9)Komisjoni asjaajamise ja tehnilise teenindamise tagab Riigikogu Kantselei.
10)Komisjon registreeritakse riigi- ja kohaliku omavalitsuse asutuste riiklikus registris.
11)Komisjoni liige ja asendusliige saavad tasu komisjoni koosolekust osavõtmise ja komisjoni muude ülesannete täitmise eest. Komisjoni liikme ja asendusliikme tunnitasu suurus on 25-kordne Vabariigi Valitsuse kehtestatud tunni töötasu alammäär. Töötasu maksmise kord sätestatakse komisjoni töökorras.
§ 12^11. Erakondade rahastamise järelevalve komisjoni ettekirjutus ja õigus nõuda dokumente
1)Erakondade rahastamise järelevalve komisjon teeb erakonnale, erakonna nimekirjas kandideerinud isikule, valimisliidule, valimisliidu nimekirjas kandideerinud isikule või üksikkandidaadile ettekirjutuse, kui ta:
1)on jätnud täitmata kohustuse esitada tähtpäevaks käesoleva seadusega nõutud aruanne või selles esineb puudusi;
2)on jätnud keelatud annetuse tagastamata;
3)on jätnud vastuvõetud annetuse kajastamata;
4)on jätnud keelatud annetuse riigieelarvesse kandmata;
5)on jätnud esitamata käesoleva seaduse § 12^8  lõikes 2 nimetatud dokumendid;
6)on jätnud komisjoni nõutud dokumendi tähtajaks esitamata.
2)Ettekirjutusega kohustatakse erakonda, erakonna nimekirjas kandideerinud isikut, valimisliitu, valimisliidu nimekirjas kandideerinud isikut või üksikkandidaati:
1)esitama komisjoni määratud tähtaja jooksul nõutud dokumendid või aruanne või kõrvaldama aruandes või annetuste registris puudused;
2)kandma annetuse ühel käesoleva seaduse § 12^4  lõigetes 1–3 nimetatud viisil komisjoni määratud tähtpäevaks riigieelarvesse.
2^1)Kui riigieelarvest eraldisi saav erakond või erakonna nimekirjas kandideerinud isik ei ole kandnud annetust ühel käesoleva seaduse § 12^4  lõigetes 1–3 nimetatud viisil komisjoni määratud tähtpäevaks riigieelarvesse või seda annetajale tagastanud, vähendab käesoleva seaduse § 12^7  lõike 4 alusel määratud valitsusasutus käesoleva seaduse § 12^7  lõigete 1 ja 2 alusel makstavat toetust ettekirjutuses märgitud annetuse summa kolmekordses ulatuses, kuid mitte rohkem kui 20 protsendi toetuse ulatuses.
5)Ettekirjutusele kirjutab alla erakondade rahastamise järelevalve komisjoni esimees või aseesimees.
6)Erakondade rahastamise järelevalve komisjonil on õigus saada käesoleva seaduse täitmise kontrollimiseks dokumente kõikidelt käesoleva paragrahvi lõikes 1 nimetatud isikutelt. Dokumente nõutakse kirjalikus taotluses, milles tuuakse ära nõude eesmärk ja õiguslik alus ning viidatakse ettekirjutuse tegemise võimalusele dokumendi tähtajaks esitamata jätmise korral. Dokumendi esitamise tähtajaks ei määrata lühemat aega kui kümme päeva.
§ 12^12. Sunniraha ja viivis
1)Erakondade rahastamise järelevalve komisjon võib määrata käesoleva seaduse § 12^11  lõike 1 punktides 1–3, 5 ja 6 sätestatud ettekirjutuse täitmata jätmise korral sunniraha asendustäitmise ja sunniraha seaduses sätestatud korras kuni 15 000 eurot.
2)Kui käesoleva seaduse § 12^11  lõike 1 punktis 4 sätestatud ettekirjutust ettekirjutuses sätestatud tähtpäevaks ei täideta, peab erakond maksma riigieelarvesse kantava summa jäägilt viivist 0,85 protsenti iga maksmisega viivitatud kalendripäeva eest.
§ 12^13. Ettekirjutuse peale kaebuse esitamine
 Kui erakond, erakonna nimekirjas kandideerinud isik, valimisliit või üksikkandidaat leiab, et erakondade rahastamise järelevalve komisjoni ettekirjutusega rikutakse tema õigusi, võib ta pöörduda halduskohtumenetluse seadustikus ettenähtud korras kohtusse.
2^2. peatükk VASTUTUS
§ 12^14. Erakonna arvelduskontost teavitamata jätmine
1)Erakonna arvelduskontost erakondade rahastamise järelevalve komisjoni teavitamata jätmise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 15 000 eurot.
§ 12^15. Valimisliidu või üksikkandidaadi arvelduskontost teavitamata jätmine
 Valimisliidu või üksikkandidaadi poolt valimisteks sellise arvelduskonto kasutamise eest, millest erakondade rahastamise järelevalve komisjoni on jäetud teavitamata, –
karistatakse rahatrahviga kuni 300 trahviühikut.
§ 12^16. Erakonna sidusorganisatsioonist teavitamata jätmine
1)Erakonna sidusorganisatsioonist erakondade rahastamise järelevalve komisjoni teavitamata jätmise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 15 000 eurot.
§ 12^17. Aruandluskohustuse täitmata jätmine
1)Erakonnale tehtud annetuste registri pidamise kohustuse rikkumise või erakonna, valimisliidu, erakonna või valimisliidu nimekirjas kandideerinud isiku või üksikkandidaadi valimiskampaania aruande esitamata jätmise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 20 000 eurot.
§ 12^18. Keelatud annetuse tegemine ja vastuvõtmine
1)Keelatud annetuse tegemise või selle vastuvõtmise eest –
karistatakse rahatrahviga kuni 300 trahviühikut. 
2)Sama teo eest, kui selle on toime pannud juriidiline isik, –
karistatakse rahatrahviga kuni 15 000 eurot. 
§ 12^19. Valeandmete ja ebaõigete andmete esitamine
1)Erakondade rahastamise järelevalve komisjonile teadlikult valeandmete või ebaõigete andmete esitamise eest –
karistatakse rahatrahviga kuni 300 trahviühikut. 
2)Sama teo eest, kui selle on toime pannud juriidiline isik, –
karistatakse rahatrahviga kuni 15 000 eurot. 
§ 12^20. Menetlus
2)Käesoleva seaduse §-des 12^14 –12^19  sätestatud väärtegude kohtuväline menetleja on Politsei- ja Piirivalveamet.
3)Käesoleva seaduse §-des 12^14 –12^19  sätestatud väärteoasju arutab maakohus.
3. peatükk Rakendussätted
§ 13. Seaduse rakendamine
2)Kuni VIII Riigikogu valimisteni võib erakondi asutada ja neid registreerida, kui neil on vähemalt 200 liiget.
3)Käesoleva seaduse § 11 rakendatakse VIII Riigikogu valimistulemuste väljakuulutamise päevast.
4)Varem registreeritud erakonna kandmisel mittetulundusühingute ja sihtasutuste registrisse tuleb avaldusele lisada üldkoosoleku protokoll, millega on kinnitatud erakonna põhikirja kehtiv redaktsioon ning valitud mittetulundusühingute ja sihtasutuste registrisse kandmise avaldusele allakirjutanud juhatus.
5)Kuni 2004. aasta 1. jaanuarini erakonna sõlmitud laenulepingud ja krediidilepingud jäävad kehtima.
6)Kui isik on kantud mitme erakonna liikmete nimekirja, tuvastab register, millisesse erakonda on isik hiljem astunud, ning märgib varasema erakonna liikmete nimekirjas isiku väljaastumise ajaks uude erakonda astumise aja 2011. aasta 20. jaanuariks.
7)Käesoleva seaduse § 12^9  lõike 2 teine lause ning lõige 4 kohalduvad erakonna majandusaasta aruannete aruandeperioodile, mis algab 2011. aasta 1. jaanuaril.
8)Käesoleva seaduse § 12^10  jõustub Riigikogu XII koosseisu volituste alguspäeval.
9)Erakondade rahastamise komisjoni liikmed nimetatakse ühe kuu jooksul, arvates käesoleva seaduse § 12^10  jõustumisest. Erakondade rahastamise järelevalve komisjoni esimese koosoleku kutsub kokku Riigikogu esimees.
10)Käesoleva seaduse § 12^10  lõiget 11 kohaldatakse komisjoni liikmetele ning asendusliikmetele tagasiulatuvalt alates 1. jaanuarist 2012.
§ 13^1. Riigieelarve eraldise andmise korra erisused aastani 2006
§ 14. Muudatused varasemates seadustes
Vedelkütusevaru seadus1
§ 1. Seaduse reguleerimisala
1)Seadus sätestab kohustusliku vedelkütusevaru moodustamise, hoidmise ja haldamise alused.
2)Vedelkütusevaru (edaspidi varu)on riigi käsutuses või kontrolli all olev käesoleva seadusega kindlaksmääratud energiatoodete kogus, mis moodustatakse riigi varustuskindluse kõrge taseme, riigi julgeoleku ning rahvusvaheliste lepingute alusel võetud kohustuste täitmise ja elanikkonna toimetuleku tagamiseks, kasutades rahvusvaheliste organisatsioonide ja Euroopa Liidu liikmesriikide solidaarsusel põhinevaid usaldusväärseid ja läbipaistvaid mehhanisme.
3)Energiatooted on Euroopa Parlamendi ja nõukogu määruse (EÜ)nr 1099/2008 energiastatistika kohta (ELT L 304, 14.11.2008, lk 1–62)lisa A punktis 3.4 loetletud energiatooted.
§ 1^1. Varustamisraskus
1)Varustamisraskus on Euroopa Liitu või tema liikmesriiki, Rahvusvahelise Energiaagentuuri liikmesriiki või liikmesriikidesse tehtavate energiatoodete tarnete märkimisväärne ja järsk vähenemine, millega võib kaasneda kehtiv rahvusvaheline otsus varu kasutusele võtmise kohta.
2)Kehtiv rahvusvaheline otsus varude kasutusele võtmise kohta on igasugune Rahvusvahelise Energiaagentuuri haldusnõukogu jõus olev otsus teha energiatooted turul kättesaadavaks, võttes kasutusele oma liikmete varud ja vajaduse korral rakendades täiendavaid meetmeid.
§ 2. Varu koosseis
1)Varu moodustatakse järgmistest energiatoodetest:
1)bensiin;
2)reaktiivkütus;
3)diislikütus.
2)Käesolevas seaduses nimetatud energiatoodetele kohalduvad nõukogu määrusega (EMÜ)nr 2658/87 tariifi- ja statistikanomenklatuuri ning ühise tollitariifistiku kohta (EÜT L 256, 07.09.1987, lk 1–675)2012. aasta 1. jaanuari seisuga kehtestatud kombineeritud nomenklatuuri kaubakoodid (edaspidi KN kood)järgmiselt:
1)bensiin – kütus, mille KN kood on 2710 12 41, 2710 12 45, 2710 12 49, 2710 12 51 või 2710 12 59;
2)reaktiivkütus – kütus, mille KN kood on 2710 19 21;
3)petrool – kütus, mille KN kood on 2710 19 25;
4)diislikütus – kütus, mille KN kood on 2710 19 29, 2710 19 43, 2710 19 46, 2710 19 47, 2710 20 11, 2710 20 15 või 2710 20 17;
5)kerge kütteõli – kütus, mille KN kood on 2710 19 48 või 2710 20 19;
6)raske kütteõli – kütus, mille KN kood on 2710 19 62, 2710 19 64, 2710 19 68, 2710 20 31, 2710 20 35 või 2710 20 39, välja arvatud põlevkivikütteõli.
§ 3. Varu hoidmise kohustuse arvutamine
1)Varu tuleb hoida pidevalt tasemel, mis vastab vähemalt 90 päeva keskmisele päevasele energiatoodete puhasimpordile või vähemalt 61 päeva keskmisele päevasele energiatoodete sisetarbimisele, olenevalt sellest, kumb kogus on suurem (edaspidi varu hoidmise kohustus).
2)Kalendriaasta keskmine päevane puhasimport arvutatakse energiatoodete eelmise kalendriaasta impordi toornafta ekvivalendi põhjal, mis määratakse kindlaks nõukogu direktiivi 2009/119/EÜ, millega kohustatakse liikmesriike säilitama toornafta ja/või naftatoodete miinimumvarusid (ELT L 265, 09.10.2009, lk 9–23), I lisas nimetatud meetodi järgi.
3)Kalendriaasta keskmine päevane sisetarbimine arvutatakse energiatoodete eelmise kalendriaasta sisetarbimise toornafta ekvivalendi põhjal, mis määratakse kindlaks nõukogu direktiivi 2009/119/EÜ II lisas nimetatud meetodi järgi.
4)Sisetarbimine on energiatoodete üldkogus, mis on tarnitud muundamiseks teisteks energialiikideks, lõpptarbimiseks tööstus- ja transpordisektorile ning kodumajapidamistele ja muudele sektoritele. Sisetarbimine hõlmab ka energiasektori oma tarbimist, välja arvatud rafineerimistehaste kütus.
5)Varu hoidmise kohustuse arvutamisel võetakse biokütus ja lisaained arvesse üksnes juhul, kui need on segatud asjaomaste energiatoodetega.
6)Lisaained on muud ühendid kui süsivesinikühendid, mida lisatakse energiatootele või segatakse tootega selle omaduste muutmiseks.
7)Biokütus on atmosfääriõhu kaitse seaduse § 120 lõikes 3 nimetatud kütus.
8)Biomass on atmosfääriõhu kaitse seaduse § 120 lõikes 5 nimetatud toode.
9)Diislikütuse varu hoidmise kohustuse käesoleva paragrahvi lõigete 2 ja 3 kohane toornafta ekvivalent arvutatakse diislikütuse, kerge kütteõli ja petrooli sisetarbimise või puhasimpordi kogusumma põhjal.
10)Sisetarbimise ja puhasimpordi hulka ei arvata rahvusvahelise laevasõiduga tegelevatele laevadele punkrivaruna tarnitud kütuse kogust.
11)Olenemata käesoleva paragrahvi lõigetes 2 ja 3 sätestatust, määratakse ajavahemikul 1. jaanuarist kuni 30. juunini vastava kalendriaasta varu hoidmise kohustus üle-eelmise kalendriaasta andmete alusel.
§ 3^1. Erivaru
1)Vabariigi Valitsus võib korraldusega otsustada käesoleva seaduse § 3 lõikes 1 nimetatud kohustuse ühe osana erivaru moodustamise.
2)Vabariigi Valitsuse korralduses peab sisalduma nende energiatoodete loetelu, millest erivaru moodustatakse, erivaru tase päevades ja erivaru hoidmise kohustuse kestus.
3)Erivaru moodustamise korral kestab selle hoidmise kohustus vähemalt ühe aasta.
4)Erivaru võib koosneda ühest või mitmest käesoleva seaduse §-s 2 sätestatud energiatootest. Erivaru võib moodustada energiatoodetest, mille käesoleva paragrahvi lõike 5 kohaselt määratud võrdlusaasta jooksul tarbitud koguste toornafta ekvivalentide summa moodustab vähemalt 75 protsenti sisetarbimisest.
5)Võrdlusaasta on kalendriaasta, mille tarbimis- või puhasimpordi andmeid kasutatakse kohustusliku varu koguse või teatud ajal reaalselt olemasoleva varu arvutamiseks.
6)Erivarusse kuuluvate energiatoodete loetelu peab kehtima vähemalt ühe aasta. Energiatoodete loetelu muutmise korral tuleb muudatus jõustada kalendrikuu esimesest päevast.
7)Erivaru tase energiatoodete kaupa peab vastama teatud arvu päevade varule keskmise päevase sisetarbimise alusel, mida mõõdetakse nende toornafta ekvivalendi põhjal käesoleva paragrahvi lõikes 5 sätestatud võrdlusaasta jooksul. Erivaru taset päevades kohaldatakse võrdselt kõikide erivaru koosseisu kuuluvate energiatoodete suhtes.
8)Kui on otsustatud moodustada erivaru, saadab Kliimaministeerium Euroopa Komisjonile teatise, milles märgitakse erivaru koosseis, tase päevades ja erivaru hoidmise kohustuse kestus.
9)Käesoleva paragrahvi lõikes 3 nimetatud erivaru hoidmise kohustuse kestuse jooksul võib erivaru koguseid ajutiselt vähendada vaid varu roteerimiseks.
10)Kui erivaru ei moodustata või selle tase on alla 30 päeva, peab käesoleva seaduse § 3 lõikes 1 nimetatud varust üks kolmandik olema moodustatud käesoleva paragrahvi lõikes 4 sätestatud põhimõtete järgi.
11)Käesoleva paragrahvi lõikes 10 nimetatud juhul esitab varu moodustamise ja haldamise eest vastutav isik Euroopa Komisjonile aruande, milles märgitakse rakendatud meetmed varu kättesaadavuse, sellele füüsilise ligipääsetavuse ja selle kontrollimise tagamiseks varustamisraskuste korral. Aruanne esitatakse käsitletava kalendriaasta esimese kuu lõpuks.
§ 3^2. Varu koguse arvutamine
1)Olemasoleva varu kogus arvutatakse nõukogu direktiivi 2009/119/EÜ III lisas nimetatud meetodi järgi.
2)Teatud ajal hoitava varu kogus arvutatakse käesoleva seaduse §-s 3^1  sätestatud võrdlusaasta andmete põhjal.
3)Varu võib samal ajal arvesse võtta nii käesoleva seaduse § 3 kohase kui ka § 3^1  kohase varu arvutamisel eeldusel, et varu vastab sellele kehtestatud tingimustele.
4)Olemasoleva varu koguse arvutamisel võetakse biokütus ja lisaained arvesse, kui need on segatud asjaomaste energiatoodetega või neid hoitakse Eestis ja on tagatud nende segamine varuna hoitavate energiatoodetega ning need on mõeldud kasutamiseks transpordis.
2. peatükk VARU MOODUSTAMINE, HALDAMINE JA KASUTAMINE
§ 4. Varu moodustamine ja haldamine
Varu moodustab ja seda haldab hädaolukorra seaduse § 18^1  lõikes 1 sätestatud äriühing (edaspidi varu haldaja).
§ 5. Varu hoidmine ja uuendamine
1)Varu hoitakse viisil, mis tagab varustamisraskuste korral varu kättesaadavuse.
2)Varu haldaja võib varu hoida Eestis või teises Euroopa Liidu liikmesriigis (edaspidi liikmesriik)või teise liikmesriigi varu hoidmise kesküksuses (edaspidi kesküksus).
2^1)Käesoleva seaduse § 3 lõikes 1 nimetatud varust tuleb hoida Eestis kogus, mis vastab vähemalt 30 päeva keskmisele vastava energiatoote sisetarbimise kogusele eelmisel kalendriaastal. Kohustus kehtib selle energiatoote varu kohta, mille sisetarbimine eelmisel kalendriaastal moodustas vähemalt 75 protsenti kõigi energiatoodete sisetarbimise kogusummast.
3)Varu haldaja võib varu hoida ise või anda hoida äriühingule või muule juriidilisele isikule vastavalt äriühingu või muu juriidilise isikuga sõlmitud hoiulepingule.
4)Hoiulepingus peab olema sätestatud vähemalt:
1)varu hoidmise tingimused ja kord, et tagada kontroll varu üle ja selle kättesaadavus;
2)varu asukoht: aadress, mahuti number või muu identifitseerimist võimaldav tunnus;
3)varu väljastamise tingimused;
4)varu kontrollimise kord;
5)nõue, et varustamisraskuste ajal ei saa lepingut ühepoolselt lõpetada.
5)Varu haldaja uuendab varu rotatsiooni korras ning tagab igal ajal varu koguse olemasolu ja kütuse vastavuse kehtivatele nõuetele.
6)Varu hoidmise kohustuse täitmiseks või varu roteerimise korral varu hoidmise kohustuse täitmise tagamiseks võib varu haldaja sõlmida tähtajalise lepingu, mille alusel teine äriühing, teine liikmesriik, teise liikmesriigi kesküksus või muu juriidiline isik võtab endale varu hoidmise kohustuse ning varu haldaja omandab õiguse osta lepinguga hõlmatud varu (edaspidi delegeeritud varu).
7)Delegeeritud varu lepingus peab olema sätestatud:
1)varu haldaja õigus varu omandamiseks igal ajahetkel kogu lepingu kehtivusaja jooksul, arvestades samas, et varu omandamise korral oleks tagatud ka varu kättesaadavus;
2)varu omandamisel varu eest makstava hinna kujunemise metoodika;
3)varu asukoht;
4)lepingu kehtivusaeg.
8)Delegeeritud varu kogumaht ei tohi ületada 20 protsenti käesoleva seaduse § 3 lõikes 1 sätestatud varu kogusest. Delegeeritud varu koguseline piirang ei kehti varu moodustamise ajal, varu uuendamise eesmärgil kütusele esitatud nõuetele vastavuse tagamiseks sõlmitavate delegeeritud varu lepingute korral ega juhul, kui ühe kütuse liigi varu hoidmise kohustus on väiksem kui 20 000 tonni.
10)Valdkonna eest vastutava ministri poolt volitatud ametiisikul on õigus igal ajal kontrollida varu olemasolu, selle hoidmist, uuendamist ning vastavust kehtestatud kvaliteedinõuetele.
§ 6. Varu hoidmine liikmesriigis
1)Teises liikmesriigis on varu hoidmise aluseks riikidevaheline välisleping või selle liikmesriigi heakskiit, kelle territooriumil varu hoidma hakatakse, kui liikmesriik on heakskiidu andmise ette näinud.
2)Riikide vahel sõlmitav välisleping peab vastama järgmistele nõuetele:
1)hõlmama kõiki käesoleva seaduse §-s 2 nimetatud kütuseid;
2)sisaldama kinnitust, et lepingupooled ei takista lepinguga hõlmatud varu väljaviimist oma territooriumilt vastavalt teise lepingupoole väljastatud juhistele;
3)sätestama varu hoidmise tingimused ja korra, et tagada kontroll varu üle ja selle kättesaadavus;
4)sätestama varu kontrollimise korra ning varu kontrollimiseks tehtava koostöö meetodid;
4^1)sätestama varu statistilise kokkuvõtte koostamiseks vajalike andmete edastamise korra;
5)olema sõlmitud määramata ajaks;
6)sisaldama nõuet, et varustamisraskuste ajal ei saa lepingut ühepoolselt lõpetada.
§ 6^1. Heakskiidu andmine varu hoidmiseks Eestis
1)Kui teine liikmesriik, teise liikmesriigi kesküksus või teise liikmesriigi varu hoidmise kohustusega majandustegevuses osaleja soovib hoida varu Eestis või soovib varu hoidmise kohustuse delegeerida Eesti territooriumil asuvale majandustegevuses osalejale ning puudub riikidevaheline leping, peab tal selleks olema varu haldaja heakskiit.
2)Varu haldaja annab heakskiidu vaid juhul, kui käesoleva paragrahvi lõikes 1 nimetatud isik on esitanud vähemalt 30 tööpäeva enne selle ajavahemiku algust, milleks heakskiitu taotletakse, järgmised andmed:
1)heakskiidu taotleja nimi ja kontaktandmed;
2)varu koosseis ja kogus;
3)varu täpne hoidmiskoht ja varu hoidja kontaktandmed või selle isiku kontaktandmed, kellele varu hoidmise kohustus soovitakse delegeerida;
4)ajavahemik, mille jooksul varu hoitakse või milleks varu hoidmise kohustus delegeeritakse;
5)statistilise kokkuvõtte koostamiseks vajalike andmete edastamise kord;
6)heakskiidu taotleja asukohariigi varu hoidmise kohustuse täitmise üle järelevalvet teostava asutuse nimi ja kontaktandmed.
3)Varu haldaja teavitab oma heakskiidu andmisest asjakohase liikmesriigi vastavat asutust.
§ 7. Varu kasutamine
1)Varu kasutatakse varustamisraskuste korral.
2)Varustamisraskuste korral võetakse varu kasutusele hädaolukorra seaduse § 18^3  lõikes 1 või 2 sätestatud korras.
3)Varu kasutusele võtmise otsuses peavad sisalduma:
1)varu kasutusele võtmise põhjus;
2)varustamisraskuse eeldatav kestus kalendrikuudes, mille jooksul kasutusele võetavat varu kasutatakse;
3)varu kasutusele võtmise tingimused;
4)varu taastamiseks vajalikud toimingud;
5)kasutusele võetava varu kogus.
4)Kui varu kasutusele võtmise kohta on olemas kehtiv rahvusvaheline otsus, on varu kasutusele võtmise otsustajal õigus otsustada võtta varu kasutusele oma rahvusvaheliste kohustuste täitmiseks. Kliimaministeerium teavitab varu kasutusele võtmise otsustaja otsusest viivitamata Euroopa Komisjoni.
5)Kui varu kasutusele võtmise kohta ei ole kehtivat rahvusvahelist otsust, kuid riiki tehtavate energiatoodete tarned on märkimisväärselt ja järsult vähenenud, esitab Kliimaministeerium Euroopa Komisjonile taotluse lubada varu täielikult või osaliselt kasutusele võtta. Loa saamisel annab Vabariigi Valitsus korralduse varu kasutusele võtmise kohta.
6)Kui varustamisraskused on tekkinud Euroopa Liitu või teise liikmesriiki energiatoodete tarnimisel, võib varu kasutusele võtmise otsustaja Euroopa Komisjoni soovituse täitmiseks otsustada võtta varu täielikult või osaliselt kasutusele.
7)Kiireloomulistel juhtudel võib varu kasutusele võtmise otsustaja otsustada võtta kasutusele varu koguses, mis on vajalik sellistele juhtudele viivitamatuks reageerimiseks, ja vähendada varu allapoole käesoleva seaduse § 3 lõikes 1 sätestatud taset. Sellisel juhul teavitab Kliimaministeerium viivitamata Euroopa Komisjoni kasutusele võetud varu kogusest.
8)Käesoleva paragrahvi lõigetes 4–7 sätestatud varu kasutusele võtmise otsustaja otsusest varu kasutusele võtta teavitab Kliimaministeerium viivitamata Rahvusvahelist Energiaagentuuri.
9)Varu kasutusele võtmisel käesoleva paragrahvi lõigetes 4–7 sätestatud juhtudel tuleb varu taas nõutavale tasemele viia Euroopa Komisjoni määratud aja jooksul.
§ 7^1. Tegevus varustamisraskuste korral
1)Varustamisraskuste korral on Vabariigi Valitsusel õigus korraldusega tähtajaliselt kehtestada:
1)sõidukiiruse piirangud asulasisesel ja -välisel teel;
2)luba mitte rakendada kütuse müügil kliimatingimustest tulenevaid nõudeid;
3)muu käesoleva seaduse §-s 7^2  nimetatud nõuandva komisjoni ettepanekul esitatud vedelkütuse kasutamist vähendav meede.
2)Piirangute kehtestamisel võib eelistada operatiivteenistusi ning ettevõtjaid, kes tagavad riigile elutähtsate teenuste toimimise hädaolukorra seaduse tähenduses.
3)Käesoleva seaduse § 7 lõikes 2 nimetatud korraldusega on Vabariigi Valitsusel õigus:
1)lubada varu haldajal varuna hoitavat kütust müüa;
2)lubada varu haldajal teha pakkumine rahvusvahelisele kütuseturule.
4)Käesoleva seaduse § 7 lõigetes 4 ja 6 nimetatud juhtudel teeb varu haldaja müügipakkumise kütuse müüjatele. Reaktiivkütuse müügipakkumine tehakse isikutele, kes on selle kütuse varumakse maksjad. Müügiks pakutava kütuse kogus on võrdeline nimetatud isikute turuosaga, mille arvutamisel lähtutakse eelneva nelja kvartali jooksul nende isikute poolt tarbimisse lubatud kütuse kogustest, reaktiivkütuse korral eelnimetatud isikute poolt müüdud kütuse kogustest.
5)Kütuse müüja käesoleva seaduse tähenduses on isik, kellel on kütuse müügiks tegevusluba vedelkütuse seaduse tähenduses ning sama seaduse § 13 lõikele 2 vastav märge kütuse tarbimisse lubamiseks.
6)Kui ükski kütuse müüja või reaktiivkütuse varumakse maksja ei soovi osta müügiks pakutavat kütuse kogust, võib varu haldaja teha müügipakkumise teistele juriidilistele isikutele.
7)Käesoleva seaduse § 7 lõigetes 4 ja 6 nimetatud juhtudel võib varu haldaja teha müügipakkumise rahvusvahelisele kütuseturule mahus, mis vastab Rahvusvahelise Energiaagentuuri või Euroopa Komisjoni soovitustele.
8)Valdkonna eest vastutav minister kehtestab määrusega varu haldaja tegutsemispõhimõtted ning käesoleva paragrahvi lõikes 4 nimetatud isikutele varu haldaja poolt müügiks pakutava varu müümise korra varustamisraskuste puhul.
9)Käesoleva paragrahvi lõikes 4 nimetatud isikud on kohustatud varu haldaja nõudmisel esitama andmeid, mis on vajalikud varu müümise korra järgimiseks.
§ 7^2. Nõuandev komisjon
1)Käesoleva seaduse § 7 lõikes 2 nimetatud ettepaneku koostamiseks moodustab valdkonna eest vastutav minister nõuandva komisjoni.
2)Nõuandva komisjoni liikmeteks nimetatakse vähemalt:
1)varu haldaja juhatuse liikmed;
2)kütuse müüjate poolt esitatud kandidaatide hulgast valitud varu haldaja nõukogu liikmed;
3)Majandus- ja Kommunikatsiooniministeeriumi esindaja;
4)Välisministeeriumi esindaja;
5)Rahandusministeeriumi esindaja;
6)Siseministeeriumi esindaja;
7)Maksu- ja Tolliameti esindaja;
8)tööandjate organisatsiooni esindaja.
3)Nõuandvat komisjoni juhib Kliimaministeeriumi esindaja.
3. peatükk VARU MOODUSTAMISE JA HALDAMISE RAHASTAMINE NING VARUMAKSE
§ 8. Varu moodustamise ja haldamise rahastamine
1)Varu soetamine kaetakse riigieelarvest varu haldaja osa- või aktsiakapitali suurendamise teel ja varu müügist saadud vahendite arvelt.
2)Varu haldamiskulud kaetakse varumakse maksja poolt tasutavast varumaksest. Varumakse maksja on alkoholi-, tubaka-, kütuse- ja elektriaktsiisi seaduse § 22 lõikes 1 sätestatud aktsiisimaksja. Aktsiisimaksja puudumise korral on varumakse maksjaks isik, kes kütuse tarbimisse lubab. Varumakse maksjaks loetakse ka isik, kes varustab reaktiivkütusega Eestis tangitavat õhusõidukit.
3)Importija on isik, kelle nimel on kütus Eestis tarbimisse lubatud või kelle nimel on kütus liikmesriigist ilma ajutise aktsiisivabastuseta Eestisse toimetatud alkoholi-, tubaka-, kütuse- ja elektriaktsiisi seaduse tähenduses.
4)Varu haldamiskulud on:
1)varu hoidmisega seotud kulu;
2)varu kindlustamise kulu;
3)varu koguse ja varu nõuetele vastavuse kontrollimise kulu;
4)varu haldaja tegevuskulu;
5)varu haldaja finantskulu;
6)muud käesolevast seadusest tulenevad varu hoidmise kohustuse täitmisega seotud kulud, välja arvatud varu soetamine.
§ 9. Varumakse ja selle tasumine
1)Varumakse on varu haldamiskulude katmiseks varumakse maksja poolt tasutav makse.
2)Varumakse tasumise kohustus tekib bensiini, diislikütuse, kerge kütteõli, raske kütteõli, petrooli ja reaktiivkütuse tarbimisse lubamisel või teisest liikmesriigist ilma ajutise aktsiisivabastuseta Eestisse toimetamisel alkoholi-, tubaka-, kütuse- ja elektriaktsiisi seaduse tähenduses või reaktiivkütuse korral kütuse aktsiisi- või tollilaost õhusõiduki tankimiseks lähetamisel või muudel juhtudel reaktiivkütuse üleandmisel.
2^1)Isikule, kes lähetas Eestis tarbimisse lubatud kütuse teise liikmesriiki, makstakse varumakse tagasi, kui:
1)varu haldajat on teavitatud Eestis tarbimisse lubatud kütuse lähetamise kavatsusest teise liikmesriiki enne kütuse lähetamist;
2)varu haldajale on esitatud enne kütuse lähetamist teise liikmesriiki varumakse tagastamise taotlus;
3)varu haldajale on esitatud kütuse saatedokument, millel on kütuse saaja kinnitus kütuse vastuvõtmise kohta.
2^2)Varu haldajal on õigus nõuda lisaks käesoleva paragrahvi lõikes 2^1  nimetatud andmetele ja dokumentidele täiendavaid asjassepuutuvaid andmeid ja dokumente, mis on vajalikud varumakse tagastamiseks.
2^3)Varumakse tagastatakse varumakse maksja arvelduskontole ühe kuu jooksul taotluse saamisest arvates.
2^4)Varumakse tasumise kohustust ei teki, kui käesoleva paragrahvi lõikes 2 nimetatud energiatoodet ei kasutata kütusena ja isik on esitanud varu haldajale Maksu- ja Tolliameti väljastatud kehtiva aktsiisivabastuse loa koopia.
3)Varumakse tasutakse ilma eelneva nõudeta varu haldaja arvelduskontole hiljemalt iga kuu 15. kuupäevaks suuruses, mis vastab varumakse maksja poolt eelneval kalendrikuul tarbimisse lubatud kütuse kogusele ja kehtivale varumakse määrale. Maksekorralduse selgitusse tuleb märkida «varumakse» ning kalendrikuu nimetus, mille eest varumakset tasutakse.
3^1)Varumakse maksjal on õigus saada varu haldajalt varumakse maksmise kohustusega seonduvat teavet.
4)Mahu järgi arvutatava varumakse puhul lähtutakse mahust, mis kütusel oleks 15 °C juures.
5)Kui varumakse maksja ei ole tasunud varumakset ettenähtud tähtpäevaks, on ta kohustatud maksma tähtpäevaks tasumata summalt viivist 0,06 protsenti päevas, kuid kokku mitte rohkem kui tasumisele kuuluv varumakse summa.
7)Vajaduse korral on varu haldajal õigus nõuda asjakohaseid tagatisi varumakse tasumise tagamiseks. Tagatise olemasolu tõendatakse krediidi- või finantseerimisasutuse või kindlustusandja garantiiga või rahasumma deponeerimisega varu haldaja arvelduskontole.
§ 10. Varumakse määr
1)Varumakse määra kehtestab varu haldaja ettepanekul valdkonna eest vastutav minister määrusega käesolevas paragrahvis sätestatud varumakse alam- ja ülemmäära piirides.
1^2)Varumakse määr, väljendatuna eurodes 1000 liitri kütuse kohta bensiini, reaktiivkütuse, diislikütuse, kerge kütteõli ja petrooli korral ning 1000 kilogrammi kütuse kohta raske kütteõli korral, kehtestatakse igale nimetatud energiatootele kalendriaastaks vähemalt üks kuu enne kalendriaasta algust.
2)Varumakse määra kehtestamise aluseks on käesoleva seaduse § 3 lõike 1 kohase varu koguse haldamiseks vajalik eeldatav kulu järgneval kalendriaastal ning järgneval kalendriaastal tarbimisse lubatava kütuse eeldatav kogus.
3)Varumakse määra võib täpsustada üks kord kalendriaasta jooksul vastavalt kujunenud kuludele. Täpsustus tuleb teha, kui haldamiskulude katmine seda nõuab. Täpsustatud varumakse määr hakkab kehtima ülejärgmisest kuust selle kehtestamisest arvates.
4)Kui kalendriaastal tasutud varumakse kogusumma ületab vastava kalendriaasta varu haldamiskulud, võetakse ülelaekunud summa arvesse järgmisel varumakse määra kehtestamisel.
5)Varumakse määr avaldatakse viivitamatult varu haldaja veebilehel. Varu haldaja veebilehel avaldatakse ka varu haldaja arvelduskonto.
6)Varumakse alam- ja ülemmäär on seotud ühe päeva varu kogusele vastavate varu haldamiskuludega eurodes 1000 liitri kütuse kohta bensiini, reaktiivkütuse, diislikütuse, kerge kütteõli ja petrooli korral ning 1000 kilogrammi kütuse kohta raske kütteõli korral.
7)Bensiini, diislikütuse, kerge kütteõli ja petrooli ühe päeva varu kogusele vastav varumakse alammäär on 0,01 eurot ning ülemmäär 0,16 eurot 1000 liitri kütuse kohta. Reaktiivkütuse ühe päeva varu kogusele vastav varumakse alammäär on 0,01 eurot ning ülemmäär 0,19 eurot 1000 liitri kütuse kohta.
8)Raske kütteõli ühe päeva varu kogusele vastav varumakse alammäär on 0,01 eurot ning ülemmäär 0,26 eurot 1000 kilogrammi kütuse kohta.
4. peatükk ARUANDLUS
§ 11. Varu andmed ja statistiline kokkuvõte
1)Varu haldaja peab üksikasjalikku ja pidevalt ajakohastatavat arvestust kogu enda poolt hoitava varu ja kogu Eesti territooriumil hoitava varu kohta.
2)Arvestus peab sisaldama andmeid hoidlate asukoha kohta ning hoidlate kaupa teavet hoitavate energiatoodete, neile vastava varu koguse ja varu omaniku kohta.
3)Varu haldaja esitab iga aasta 25. veebruariks Kliimaministeeriumile, Statistikaametile ning Euroopa Komisjonile kokkuvõtlikud andmed varu koosseisu kuuluvate energiatoodete ja neile vastavate varu koguste kohta eelneva aasta viimase päeva seisuga.
4)Kui Euroopa Komisjon nõuab, esitab varu haldaja 15 päeva jooksul taotluse saamisest arvates komisjonile käesoleva paragrahvi lõikes 2 nimetatud andmed. Esitatavatest andmetest võib varu asukohta käsitlevad tundlikud andmed välja jätta.
5)Varu haldaja esitab Statistikaametile iga kuu lõpus käesoleva seaduse § 3 kohaselt olemasoleva varu kohta statistilise kokkuvõtte vastavalt nõukogu direktiivi 2009/119/EÜ IV lisale ja Euroopa Parlamendi ja nõukogu määruse (EÜ)nr 1099/2008 lisale C. Statistiline kokkuvõte esitatakse aruandekuule järgneva kuu 25. kuupäevaks.
6)Käesoleva paragrahvi lõikes 5 nimetatud statistiline kokkuvõte esitatakse ka Euroopa Komisjonile kahe kuu jooksul pärast komisjonilt taotluse saamist.
7)Varu haldaja säilitab kõiki varuga seotud andmeid, kokkuvõtteid ja muid dokumente vähemalt viis aastat alates nende saamisest või loomisest.
8)Käesoleva seaduse § 7 lõigetes 3–6 sätestatud juhtudel on kütuse müüjad kohustatud andma varu haldaja nõudel andmeid, mis on vajalikud Rahvusvahelisele Energiaagentuurile ja Euroopa Komisjonile informatsiooni esitamiseks.
§ 11^1. Erivaru statistiline kokkuvõte
1)Varu haldaja esitab Kliimaministeeriumile ning Euroopa Komisjonile statistilise kokkuvõtte erivaru iga tootekategooria kohta, näidates iga kalendrikuu viimasel päeval olemasoleva erivaru ja täpsustades varu võrdlusaasta keskmise tarbimise kogused ja päevade arvu.
2)Kui erivaru või osa sellest hoitakse teises liikmesriigis, esitatakse statistilises kokkuvõttes andmed asjaomase liikmesriigi, seal hoitava erivaru koguse ja tootekategooria kohta. Samad andmed esitatakse ka juhul, kui teise liikmesriigi erivaru hoitakse Eestis.
3)Käesoleva paragrahvi lõikes 1 nimetatud statistiline kokkuvõte esitatakse aruandekuule järgneva kalendrikuu jooksul Euroopa Komisjoni määratud viisil ja korras.
4)Statistiline kokkuvõte esitatakse Euroopa Komisjonile viivitamata ka pärast komisjoni taotluse saamist.
§ 11^2. Kaubandusliku varu statistiline kokkuvõte
1)Statistikaamet esitab Euroopa Komisjonile igakuise statistilise kokkuvõtte Eesti territooriumil hoitava kaubandusliku varu kohta vastavalt Euroopa Parlamendi ja nõukogu määruse (EÜ)nr 1099/2008 lisa C punktile 3.2.4.
2)Kaubanduslik varu on majandustegevuses osalejate energiatoodete varu, mille hoidmine ei ole käesoleva seaduse alusel kohustuslik.
§ 12. Aruandlus varu kasutuselevõtu valmisoleku tagamiseks ning varumakse tasumise kontrollimiseks
1)Varumakse tasumise kontrollimiseks esitab Maksu- ja Tolliamet iga kuu viimaseks kuupäevaks varu haldajale andmed eelmisel kalendrikuul tarbimisse lubatud kütuste, samuti Eestis õhusõiduki tankimiseks lähetatud kütuse koguste kohta.
2)Käesoleva paragrahvi lõikes 1 nimetatud andmed esitatakse iga varumakse maksja kohta käesoleva seaduse § 9 lõikes 2 nimetatud energiatoodete kaupa.
3)Kütuse müüja turuosa määramiseks ning varu kasutuselevõtu valmisoleku tagamiseks on varu haldajal õigus saada andmeid Maksu- ja Tolliametilt.
5. peatükk VARU HALDAJA
§ 13. Varu haldaja põhikiri
Varu haldaja põhikirjas sätestatakse varu haldaja nõukogu ja juhatuse kohustused varu moodustamise ja haldamise korraldamisel.
§ 14. Erisused varu haldaja tegevuses
1)Osaluse valitseja riigivaraseaduse tähenduses hoolitseb aktsionäriõiguste teostamisel, et varu haldaja põhikirjas on sätestatud järgmised nõuded:
1)vähemalt üks nõukogu liige valitakse kütuse müüjaid ühendava organisatsiooni esitatud kandidaatide hulgast, kes esindavad käesoleva seaduse § 8 lõikes 2 sätestatud varumakse maksjaid;
2)kui kütuse müüjaid ühendav organisatsioon ei esita nõukogu liikme kandidaate, valib kõik nõukogu liikmed osaluse valitseja.
4)Osaluse valitseja ei pea oma aktsionäriõiguste teostamisel järgima riigivaraseaduse § 80 lõikes 2 sätestatut.
5)Varule ja Eesti territooriumil hoitavale teise liikmesriigi varule ei saa pöörata sissenõuet ning kumbagi varu ei saa kasutada tagatisena.
6)Varu haldaja võib kütust importida ja müüa ilma tegevusloata vedelkütuse seaduse tähenduses.
§ 15. Varu kindlustamine
Varu haldaja on kohustatud varu kindlustama.
§ 16. Varuga seotud lepingute sõlmimine
1)Varu moodustamise ja hoidmisega seotud lepingute sõlmimiseks korraldatavaid hankeid loetakse riigi olulise huvi kaitsmisega seotud riigihangeteks riigihangete seaduse § 11 lõike 1 punkti 20 tähenduses.
2)Varu moodustamiseks ja hoidmiseks korraldatavate hangete läbiviimise põhimõtted kehtestab valdkonna eest vastutav minister. Kütuse ostu-, müügi-, hoiu- ja delegeeritud varu lepingute üldtingimused kehtestab valdkonna eest vastutav minister, eritingimused nõukogu juhatuse ettepanekul.
§ 17. Varu müük
1)Varu roteerimisel võib varu müüa turuhinnaga ning tingimusel, et varu müügil ja taassoetamisel on energiatoote hinnarisk maandatud. Sama kehtib ka juhul, kui hoiulepingu lõppemise tõttu varu ühes hoiukohas müüakse ja uues hoiukohas taassoetatakse.
2)Varu haldajal on õigus varu vähendamiseks varu müüa, kui varu olemasolev kogus ületab käesoleva seaduse § 3 lõikes 1 sätestatud varu koguse viie protsendi ulatuses. Varu vähendamiseks võib varu müüa turuhinnaga selle koguse ulatuses, mis ületab kohustusliku varu koguse rohkem kui viis protsenti. Kui turuhind on madalam vastava energiatoote kaalutud keskmisest soetushinnast, on varu müük lubatud valdkonna eest vastutava ministri loal.
3)Varu vähendamisel tuleb arvestada, et ka tulevikus oleks varu hoidmise kohustus täidetud 90 päeva keskmise päevase puhasimpordi alusel tingimusel, et riigisiseselt toodetud energiatoodete eksport puudub.
4)Varu vähendamine tähendab olukorda, kus varu müügi otsustamisel ei ole varu plaanis taassoetada. Varu vähendamisega ei ole tegemist, kui varu müügi otsustamisel otsustatakse ka varu taassoetamine ning varu müügil ja taassoetamisel on energiatoote hinnarisk maandatud.
5)Varus hoitavate energiatoodete koguste omavaheliseks tasakaalustamiseks võib ühe energiatoote asendada teisega vastavate energiatoodete ostu ja müügi teel tingimusel, et ostul ja müügil on energiatoodete hinnarisk maandatud.
6)Varu müügi ja taassoetamise ajastamisel ning energiatoodete koguste omavahelisel tasakaalustamisel peab varu haldaja tagama rahaliste vahendite mõistliku ja säästliku kasutamise.
7)Varustamisraskuste korral ei ole käesoleva paragrahvi lõikes 2 sätestatud müük lubatud.
§ 18. Kütusega varustamise olukorra analüüs
1)Varu haldaja on kohustatud koostöös kütusemüüjatega analüüsima riigi kütusega varustamise olukorda ning varustamisraskuste ilmnemisel informeerima kohe Kliimaministeeriumi.
2)Kütusemüüja on kohustatud andma varu haldaja nõudel andmeid, mis on vajalikud käesoleva paragrahvi lõikes 1 nimetatud analüüsiks.
§ 19. Teabe saamise õigus
Varu haldajal on õigus käesolevast seadusest tulenevate ülesannete täitmiseks saada teavet Maksu- ja Tolliametilt.
§ 19^1. Osalemine Euroopa Komisjoni ülevaadete koostamises
1)Valdkonna eest vastutav minister nimetab ametnikud, kes osalevad Euroopa Komisjoni kutsel teises liikmesriigis varu hoidmise ja kättesaadavuse ülevaate koostamises.
2)Käesoleva paragrahvi lõikes 1 nimetatud isikud on kohustatud osutama Euroopa Komisjoni volitatud isikutele abi Eesti Vabariiki puudutava ülevaate koostamiseks ning tagama nende juurdepääsu varu käsitlevatele dokumentidele ja varu asukohtadele.
3)Varu haldaja võimaldab käesoleva paragrahvi lõigetes 1 ja 2 nimetatud isikutele ligipääsu käesoleva paragrahvi lõikes 2 nimetatud Eesti Vabariiki puudutava ülevaate koostamisel.
4)Käesoleva paragrahvi lõikes 1 nimetatud ülevaate koostamises osalevad isikud ei või avaldada kolmandatele isikutele ameti- ega ärisaladust sisaldavat teavet, mida on kogutud või vahetatud käesoleva paragrahvi lõigetes 1 ja 2 sätestatud tegevuse käigus.
6. peatükk VASTUTUS
§ 20. Vedelkütusevaru omavoliline kasutamine
§ 20^1. Varumakse tasumata jätmine
§ 21. Vedelkütusevaru kohta või kütusega varustamise olukorra analüüsiks vajalike andmete esitamata jätmine või valeandmete esitamine
1)Vedelkütusevaru kohta või kütusega varustamise olukorra analüüsiks vajalike andmete tähtajaks esitamata jätmise või valeandmete esitamise eest –
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 2000 eurot.
§ 22. Menetlus
 Käesolevas peatükis sätestatud väärtegude kohtuväline menetleja on Kliimaministeerium.
7. peatükk RAKENDUSSÄTTED
§ 23. Üleminekusäte
1)Varu tuleb iga käesoleva seaduse § 2 lõikes 1 nimetatud kategooria kaupa hoida pidevalt tasemel, mis vastab:
1)alates käesoleva seaduse jõustumisest vähemalt 20 päeva keskmisele vastava kategooria summaarsele sisemaise tarbimise kogusele eelmisel kalendriaastal;
2)alates 2006. aasta 1. jaanuarist vähemalt 35 päeva keskmisele vastava kategooria summaarsele sisemaise tarbimise kogusele eelmisel kalendriaastal;
3)alates 2007. aasta 1. jaanuarist vähemalt 45 päeva keskmisele vastava kategooria summaarsele sisemaise tarbimise kogusele eelmisel kalendriaastal;
4)alates 2008. aasta 1. jaanuarist vähemalt 50 päeva keskmisele vastava kategooria summaarsele sisemaise tarbimise kogusele eelmisel kalendriaastal;
5)alates 2009. aasta 1. jaanuarist vähemalt 65 päeva keskmisele vastava kategooria summaarsele sisemaise tarbimise kogusele eelmisel kalendriaastal.
2)Käesoleva seaduse § 3 lõikes 1 sätestatud tasemel tuleb varu hoida alates 2010. aasta 1. jaanuarist.
3)Käesoleva seaduse §-s 4 nimetatud äriühingu asutab Vabariigi Valitsus hiljemalt ühe kuu jooksul käesoleva seaduse jõustumisest arvates.
4)Kuni käesoleva seaduse §-s 4 nimetatud äriühingu asutamiseni on varu haldajaks ja riigivara valitsejaks Majandus- ja Kommunikatsiooniministeerium koos käesolevast seadusest tulenevate õiguste ja kohustustega.
5)Enne käesoleva seaduse jõustumist Majandus- ja Kommunikatsiooniministeeriumi poolt vastavalt vedelkütuse miinimumvaru seadusele soetatud kütus antakse äriühingu asutamisel üle mitterahalise sissemaksena osa- või aktsiakapitali.
6)Varu haldaja hüvitab riigile Majandus- ja Kommunikatsiooniministeeriumi poolt 2005. aastal varu haldamiseks tehtud kulutused.
7)Majandus- ja Kommunikatsiooniministeeriumi poolt 2005. aastal varu haldamiseks tehtud kulutused kuni varu haldaja asutamiseni hüvitatakse Vabariigi Valitsuse reservi kaudu.
8)Importijad on kohustatud kuni 2007. aasta 1. jaanuarini hoidma varu 10 päeva koguses, mis arvutatakse nende nimel eelmisel aastal Eestis tarbimisse lubatud kütuse keskmisest kogusest lähtudes. Importijate hoitav varu arvestatakse käesoleva paragrahvi lõike 1 punktides 1 ja 2 sätestatud varu koguse hulka.
9)Käesoleva paragrahvi lõikes 8 nimetatud tähtpäevani peavad importijad esitama varu haldajale iga kuu 5. kuupäevaks statistilise kokkuvõtte eelmise kuu lõpu varu kohta. Statistilise kokkuvõtte vormi kehtestab valdkonna eest vastutav minister.
10)Varu hoidmise kohustuse täitmiseks peavad importijad hoidma varu Eestis.
11)2005. aasta varumakse määr kehtestatakse kahe nädala jooksul käesoleva seaduse jõustumisest arvates. Esimene varumakse tasutakse hiljemalt käesoleva seaduse jõustumisele järgneva kuu 15. kuupäevaks.
§ 23^1. Paragrahvi 7 lõike 8 rakendamine
 Käesoleva seaduse § 7 lõiget 8 rakendatakse, kui on jõustunud otsus Eesti Vabariigi ühinemise kohta Rahvusvahelise Energiaagentuuriga.
Turismiseadus
§ 1. Seaduse reguleerimisala
1)Käesolev seadus sätestab üldised nõuded turismiteenuse pakkumisele ja osutamisele ning turismiinfokeskusele, samuti vastutuse käesoleva seaduse rikkumise eest ja järelevalve teostamise korra.
2)Käesolevat seadust ei kohaldata, kui pakettreise pakutakse või seotud reisikorraldusteenuste lepingute sõlmimist hõlbustatakse vaid juhuti, mittekasumlikul eesmärgil ning üksnes piiratud arvule reisijatele, pakkumata neid avalikkusele.
3)Käesolevat seadust ei kohaldata pakettreisilepingute ega seotud reisikorraldusteenuste lepingute suhtes, mis on sõlmitud üldlepingu alusel, millega ettevõtja korraldab ärireise teisele majandus- või kutsetegevuses tegutsevale isikule.
4)Käesolevat seadust ei kohaldata pakettreiside ega seotud reisikorraldusteenuste suhtes, mis kestavad vähem kui 24 tundi, välja arvatud juhul, kui need sisaldavad öist majutust.
§ 2. Turismiteenus
§ 3. Reisiteenus
Reisiteenus on:
1)reisijavedu;
2)majutus, mis ei ole olemuslikult reisijaveo osa või mõeldud elukoha tagamiseks;
3)auto, muu mootorsõiduki Euroopa Parlamendi ja nõukogu määruse (EL)2018/858 mootorsõidukite ja mootorsõidukite haagiste ning nende jaoks ette nähtud süsteemide, osade ja eraldi seadmestike tüübikinnituse ja turujärelevalve kohta, ning millega muudetakse määruseid (EÜ)nr 715/2007 ja (EÜ)nr 595/2009 ning tunnistatakse kehtetuks direktiiv 2007/46/EÜ (ELT L 151, 14.06.2018, lk 1–218), artikli 3 punkti 16 tähenduses või Euroopa Parlamendi ja nõukogu direktiivi 2006/126/EÜ juhilubade kohta (ELT L 403, 30.12.2006, lk 18–60)artikli 4 lõike 3 punkti c alusel A-kategooria juhiluba nõudva mootorratta üürimine;
4)muu turismiteenus, mis ei ole olemuslikult käesoleva paragrahvi punktides 1–3 nimetatud teenuse osa.
§ 4. Riiklik turismiarengukava
2. peatükk REISIETTEVÕTJA, GIID JA GIID-TÕLK
§ 5. Reisiettevõtja
1)Reisiettevõtja on ettevõtja, kes tegutseb pakettreiside ja seotud reiskorraldusteenustega seonduva majandus- või kutsetegevuse eesmärgil kas reisikorraldajana, reisivahendajana või seotud reisikorraldusteenuste lepingute sõlmimist hõlbustava ettevõtjana.
2)Reisikorraldaja on reisiettevõtja, kes koostab pakettreise ja pakub neid või sõlmib pakettreisilepinguid ise või teise reisiettevõtja kaudu või koos temaga, samuti ettevõtja, kes edastab reisijat puudutavad andmed teisele ettevõtjale käesoleva seaduse § 7 lõike 2 punkti 5 kohaselt.
3)Reisivahendaja on reisiettevõtja, kes pakub reisikorraldaja koostatud pakettreise või sõlmib pakettreisilepinguid reisikorraldaja nimel. Reisivahendaja suhtes, kes pakub väljaspool Euroopa Majanduspiirkonda asutatud reisiettevõtja koostatud pakettreise või sõlmib viimase nimel pakettreisilepinguid, kohaldatakse käesolevas seaduses reisikorraldajale kehtestatud nõudeid.
§ 6. Reisiettevõtja tegevusalade liigitus
Reisiettevõtja tegevusalad liigitatakse järgmiselt:
1)Eestis osutatavaid reisiteenuseid sisaldavate pakettreiside korraldamine;
2)väljaspool Eestit osutatavaid reisiteenuseid ja tellimuslendu sisaldavate pakettreiside korraldamine;
3)väljaspool Eestit osutatavaid reisiteenuseid ja liinilendu sisaldavate pakettreiside korraldamine;
4)väljaspool Eestit osutatavaid reisiteenuseid, välja arvatud tellimus- või liinilendu, sisaldavate pakettreiside korraldamine;
5)Euroopa Majanduspiirkonna välise riigi reisiettevõtja koostatud pakettreiside vahendamine;
6)Eestis ja väljaspool Eestit või üksnes väljaspool Eestit osutatavaid reisiteenuseid sisaldavate seotud reisikorraldusteenuste pakkumine ja lepingute sõlmimise hõlbustamine;
7)Eestis osutatavaid reisiteenuseid sisaldavate seotud reisikorraldusteenuste pakkumine ja lepingute sõlmimise hõlbustamine.
§ 7. Pakettreis
1)Pakettreis on vähemalt kahe eri liiki reisiteenuse kogum samaks reisiks, kui reisiteenuste kogumi on pannud kokku üks reisikorraldaja, sealhulgas reisija soovil või valikul, enne ühe lepingu sõlmimist kõikide reisiteenuste kohta.
2)Pakettreis on ka vähemalt kahe eri liiki reisiteenuse kogum samaks reisiks, kui olenemata eraldi lepingute sõlmimisest üksikute reisiteenuste osutajatega:
1)reisija valib reisiteenused ühest müügikohast enne, kui annab nõusoleku maksmise kohta;
2)reisikorraldaja teeb pakkumise, sõlmib lepingu või võtab nende teenuste eest tasu ühtse või koguhinna alusel;
3)reisikorraldaja reklaamib, teeb pakkumise või sõlmib lepingu, kasutades nimetust „pakettreis” või sellesarnast nimetust;
4)reisikorraldaja paneb reisiteenuste kogumi kokku pärast sellise lepingu sõlmimist, milles ta annab reisijale õiguse valida teenused eri liiki reisiteenuste seast või
5)reisija valib reisiteenused eri ettevõtjatelt omavahel seotud internetipõhiste broneerimistoimingutega, kui ettevõtja, kellega sõlmitakse esimene leping, annab reisija nime, makse tegemiseks vajalikud andmed ja e-posti aadressi edasi teisele ettevõtjale ning leping teise ettevõtjaga sõlmitakse 24 tunni jooksul pärast esimese reisiteenuse broneeringu kinnitamist.
3)Pakettreisiks ei loeta reisiteenuste kogumit, mille korral on ainult ühte liiki käesoleva seaduse § 3 punktides 1–3 nimetatud reisiteenus pandud kokku ühe või mitme sama paragrahvi punktis 4 nimetatud muu turismiteenusega, kui viimati nimetatud teenus või teenused:
1)ei moodusta vähemalt 25 protsenti reisiteenuste koguväärtusest ning kui neid ei reklaamita reisiteenuste kogumi olulise tunnusena või kui need ei ole muul viisil reisiteenuste kogumi oluliseks tunnuseks või
2)valitakse ja nende osutamises lepitakse kokku alles pärast käesoleva seaduse § 3 punktides 1–3 nimetatud reisiteenuse osutamise algust.
4)Pakettreisiks ei loeta regulaarset reisijavedu teostavas transpordivahendis samal ajal reisijaveoga pakutavat majutus- ja toitlustusteenust, kui põhiteenus on reisijavedu.
5)Müügikoht on ettevõtja äriruum, veebileht või muu selline veebiplatvorm ja telefon. Kui veebilehti või muid selliseid veebiplatvorme esitletakse reisijale ühtse platvormina, on tegemist ühe müügikohaga.
6)Reisija on isik, kes soovib sõlmida pakettreisilepingu või seotud reisikorraldusteenuste lepingu või kellel on õigus reisida eelnimetatud lepingu alusel.
7)Reisiettevõtja peab teise reisiettevõtja koostatud pakettreisi pakkumisel avaldama pakettreisi koostanud ettevõtja kohta teabe, milles peavad sisalduma vähemalt selle reisiettevõtja nimi, aadress ja muud kontaktandmed.
§ 7^1. Seotud reisikorraldusteenused
1)Seotud reisikorraldusteenused on vähemalt kaks eri liiki reisiteenust samaks reisiks, mis ei ole pakettreis ja milleks reisija sõlmib eraldi lepingud üksikute reisiteenuste osutajatega, juhul kui reisiettevõtja hõlbustab:
1)reisijal iga reisiteenuse eraldi valimist ja selle eest eraldi maksmist müügikoha ühekordsel külastamisel või sellega ühenduse võtmisel või
2)sihipärasel viisil reisijal vähemalt ühe täiendava reisiteenuse lepingu sõlmimist teise ettevõtjaga, kui teise ettevõtjaga sõlmitakse leping 24 tunni jooksul pärast esimese reisiteenuse broneeringu kinnitamist.
2)Kui reisija sõlmib lepingu vaid üht liiki käesoleva seaduse § 3 punktides 1–3 nimetatud reisiteenuse kohta ja ühe või mitme sama paragrahvi punktis 4 nimetatud muu turismiteenuse kohta, ei loeta neid seotud reisikorraldusteenusteks, kui muu turismiteenus või -teenused ei moodusta vähemalt 25 protsenti reisiteenuste koguväärtusest ning kui neid ei reklaamita reisi olulise tunnusena või kui need ei ole muul viisil reisi oluliseks tunnuseks.
§ 8. Reisiettevõtja teatamiskohustus
1)Käesoleva seaduse §-s 6 nimetatud tegevusalal tegutseval ettevõtjal on kohustus esitada majandustegevusteade.
2)Teates esitatakse lisaks majandustegevuse seadustiku üldosa seaduses sätestatule järgmised andmed:
1)reisiettevõtja tegevusala või tegevusalad vastavalt käesoleva seaduse §-le 6;
2)kui reisiettevõtja on andnud enda koostatud pakettreisi pakkumise ja pakettreisilepingu sõlmimise õiguse ka teisele reisiettevõtjale või teistele reisiettevõtjatele, siis andmed vastava õiguse saanud reisiettevõtja või reisiettevõtjate kohta, sealhulgas nimi, aadress ja muud kontaktandmed, majandustegevuse registreerimise number, selle puudumise korral reisiettevõtja äriregistri number või muu asjakohase registri nimi ja number;
3)kui reisiettevõtja vahendab Euroopa Majanduspiirkonna välise riigi reisiettevõtja koostatud pakettreisi, siis pakettreisi koostanud reisiettevõtja nimi, aadress ja muud kontaktandmed ning asukohariigi asjakohase registri nimi ja number;
4)reisiettevõtja kasutatav kaubamärk selle olemasolu korral;
5)tegevuskoha aadress või tegevuskohtade aadressid ja muud kontaktandmed, e-kaubanduse korral veebilehe aadress.
3)Käesolevas paragrahvis sätestatud teatamiskohustus täidetakse Eesti teabevärava või notari kaudu.
§ 10. Reisiettevõtja registreerimise taotlus
§ 11. Registreerimismenetlus ja registriandmed
§ 15. Tagatise kohustus
1)Reisikorraldajal peab olema tagatis käesoleva paragrahvi lõikes 3 loetletud kohustuste täitmiseks juhuks, kui ta ei suuda oma maksevõime tõttu pakettreisilepingust tulenevat kohustust täita. Seotud reisikorraldusteenuste lepingute sõlmimist hõlbustaval ettevõtjal peab olema tagatis käesoleva paragrahvi lõikes 4 loetletud kohustuste täitmiseks juhuks, kui seotud reisikorraldusteenuste osaks olev reisiteenus jääb osutamata tema maksevõime tõttu.
2)Tagatise kohustus on Eestis asutatud reisiettevõtjal ning reisiettevõtjal, kes on asutatud Euroopa Majanduspiirkonna välises riigis, kuid kes pakub pakettreise või seotud reisikorraldusteenuseid või sõlmib pakettreisilepinguid või tegutseb seotud reisikorraldusteenuste lepingute sõlmimist hõlbustava ettevõtjana Eestis või suunab oma tegevuse mis tahes viisil Eestisse. Euroopa Majanduspiirkonna teises lepinguriigis asutatud reisiettevõtjal, kes pakub pakettreise või seotud reisikorraldusteenuseid või sõlmib pakettreisilepinguid või tegutseb seotud reisikorraldusteenuste lepingute sõlmimist hõlbustava ettevõtjana Eestis, on tagatise kohustus oma asutamise riigi nõuete kohaselt.
3)Reisikorraldaja peab omama piisavat rahalist tagatist:
1)reisija naasmiseks reisi lähtekohta või teise kokkulepitud kohta, kui pakettreisileping sisaldab reisijavedu;
2)reisija majutamiseks kuni naasmiseni reisi lähtekohta või teise kokkulepitud kohta;
3)reisija nimel pakettreisilepingu alusel tasutud maksete tagastamiseks reisijale pakettreisi ärajäämise korral või hüvitise tasumiseks pakettreisi ärajäänud osa eest;
4)reisijale tasu tagastamiseks lunastamata pakettreisi kinkekaardi eest.
4)Seotud reisikorraldusteenuste lepingute sõlmimist hõlbustav ettevõtja peab omama piisavat rahalist tagatist:
1)reisija nimel seotud reisikorraldusteenuste lepingute sõlmimist hõlbustavale ettevõtjale seotud reisikorraldusteenuste eest tasutud maksete tagastamiseks reisijale seotud reisikorraldusteenuste osaks oleva reisiteenuse osutamata jätmise korral või hüvitise tasumiseks reisiteenuse ärajäänud osa eest;
2)reisija naasmiseks reisi lähtekohta või teise kokkulepitud kohta, kui seotud reisikorraldusteenused hõlmavad reisijavedu ja seotud reisikorraldusteenuste lepingute sõlmimist hõlbustav ettevõtja on reisijaveo eest vastutav;
3)reisija majutamiseks kuni naasmiseni reisi lähtekohta või teise kokkulepitud kohta, kui seotud reisikorraldusteenused hõlmavad reisijavedu ja seotud reisikorraldusteenuste lepingute sõlmimist hõlbustav ettevõtja on reisijaveo eest vastutav.
5)Reisiettevõtjal puudub tagatise kohustus, kui:
1)pakettreiside eest tasutakse täies ulatuses reisiteenuste kogumi osutamise järel ning pakettreis ei sisalda reisijavedu;
2)seotud reisikorraldusteenuste lepingute sõlmimist hõlbustav ettevõtja ei ole vastutav seotud reisikorraldusteenuste osaks oleva reisijaveo eest ja tasu ei maksta seotud reisikorraldusteenuste lepingute sõlmimist hõlbustavale ettevõtjale või tasutakse seotud reisikorraldusteenuste eest täies ulatuses nende osutamise järel;
3)käesoleva seaduse § 6 punktis 5 nimetatud tegevusalal tegutsev ettevõtja esitab tõendi selle kohta, et tagatise kohustus on täidetud tegeliku reisikorraldaja poolt vastavalt käesoleva seaduse nõuetele.
6)Tagatis ei kuulu reisiettevõtja pankrotivara hulka.
§ 15^1. Nõuded tagatisele
1)Käesoleva seaduse § 6 punktides 2 ja 5 nimetatud tegevusalal tegutseval reisiettevõtjal peab tagatis olema vähemalt seitse protsenti reisiettevõtja planeeritavast aastasest pakettreiside kogumüügist, kuid mitte vähem kui 32 000 eurot.
2)Käesoleva seaduse § 6 punktis 3 nimetatud tegevusalal tegutseval reisiettevõtjal peab tagatis olema vähemalt kolm protsenti reisiettevõtja planeeritavast aastasest pakettreiside kogumüügist, kuid mitte vähem kui 32 000 eurot.
3)Käesoleva seaduse § 6 punktis 4 nimetatud tegevusalal tegutseval reisiettevõtjal peab tagatis olema vähemalt seitse protsenti reisiettevõtja planeeritavast aastasest pakettreiside kogumüügist, kuid mitte vähem kui 13 000 eurot.
4)Käesoleva seaduse § 6 punktis 6 nimetatud tegevusalal tegutseval reisiettevõtjal peab tagatis olema vähemalt kolm protsenti reisiettevõtja planeeritavast aastasest seotud reisikorraldusteenuste kogumüügist, kuid mitte vähem kui 13 000 eurot.
5)Reisiettevõtja tagatis peab igal ajal olema piisav käesoleva seaduse § 15 lõigetes 3 ja 4 sätestatud kohustuste täitmiseks. Reisiettevõtja on kohustatud tagatise piisavust tõendama.
6)Tagatise arvutamisel võetakse aluseks reisiettevõtja eelmise kalendriaasta pakettreiside ja seotud reisikorraldusteenuste kogumüük, kui see on suurem reisettevõtja planeeritavast aastasest pakettreiside ja seotud reisikorraldusteenuste kogumüügist.
7)Reisiettevõtja valib ühe või mõlemad järgmistest tagatise liikidest:
1)garantii;
2)kindlustus.
8)Tagatise andjaks võib olla Euroopa Majanduspiirkonna lepinguriigis asuv kindlustusselts, krediidiasutus või finantseerimisasutus.
9)Tagatis peab vastama järgmistele tingimustele:
1)tagatis antakse reisiettevõtja käesoleva seaduse § 15 lõikes 3 või 4 nimetatud kohustuste täitmise tagamiseks;
2)tagatis on kasutatav esimesel nõudmisel ning selle kasutamisega ei kaasne Tarbijakaitse ja Tehnilise Järelevalve Ametile rahalisi kohustusi tagatise andja suhtes;
3)garantii puhul on tagatise saajaks ja kindlustuse puhul on soodustatud isikuks Tarbijakaitse ja Tehnilise Järelevalve Amet;
4)tagatise kasutamise tingimused peavad võimaldama tagatist kasutada vastavalt käesoleva seaduse §-s 15^3  sätestatule;
5)tagatise kestus ei tohi olla lühem kui kuus kuud, või kui ettevõtjal on mitu tagatist, siis vähemalt ühe tagatise kestus peab olema vähemalt kuus kuud;
6)tagatise ennetähtaegseks lõpetamiseks või tagatava summa ennetähtaegseks vähendamiseks on nõutav Tarbijakaitse ja Tehnilise Järelevalve Ameti kirjalikku taasesitamist võimaldavas vormis nõusolek;
7)uueks perioodiks tuleb tagatis seada vähemalt üks kuu enne eelmise tagatise kehtivuse lõppemist ning uue tagatise kehtivus peab algama vähemalt eelmise tagatise lõppemise päevale järgnevast päevast.
10)Tagatise olemasolu tõendav dokument edastatakse Tarbijakaitse ja Tehnilise Järelevalve Ametile viivitamata pärast tagatise väljastamist.
11)Kui reisiettevõtja tegutseb mitmel tagatist nõudval tegevusalal, siis ei või tagatis olla väiksem, kui nõutakse suurima tagatise summaga tegevusalal.
12)Reisiettevõtja on kohustatud tagatise piisavust hindama ja tagatist vajaduse korral suurendama.
§ 15^2. Pakettreiside ja seotud reisikorraldusteenuste kogumüügi aruanne
1)Käesoleva seaduse §-s 6 nimetatud tegevusalal tegutsev reisiettevõtja esitab Tarbijakaitse ja Tehnilise Järelevalve Ametile seadme ohutuse seaduse §-s 12 nimetatud järelevalve infosüsteemi kaudu:
1)kord kvartalis aruandekvartalile järgneva kuu 20. kuupäevaks pakettreiside ja seotud reisikorraldusteenuste kogumüügi aruande, milles esitatakse ka järgneva kvartali täpsustatud planeeritav pakettreiside ja seotud reisikorraldusteenuste kogumüük;
2)tegevuse alustamisel ning edaspidi igal aastal koos eelmise aasta neljanda kvartali pakettreiside ja seotud reisikorraldusteenuste kogumüügi aruandega andmed tagatise arvutamise aluseks oleva planeeritava aastase pakettreiside ja seotud reisikorraldusteenuste kogumüügi kohta, mis sisaldavad pakettreiside ja seotud reisikorraldusteenuste müüki igas kvartalis.
2)Käesoleva seaduse tähenduses loetakse pakettreiside ja seotud reisikorraldusteenuste kogumüügiks pakettreisilepingutest või seotud reisikorraldusteenuste lepingutest tulenevat reisijate poolt või nimel reisiettevõtjale tasutud kõigi maksete kogusummat, sealhulgas ettemaksena saadud summa ning lunastamata pakettreiside kinkekaardid.
§ 15^3. Tagatise kasutamine
1)Kui reisiettevõtja ei suuda oma maksevõime tõttu täita pakettreisilepingust tulenevat kohustust või jääb osutamata seotud reisikorraldusteenuste osaks olev reisiteenus, on ta kohustatud sellest Tarbijakaitse ja Tehnilise Järelevalve Ametit viivitamata teavitama.
2)Tagatise kasutamise otsustab Tarbijakaitse ja Tehnilise Järelevalve Amet. Reisiettevõtja suhtes algatatud pankrotimenetlus ei piira Tarbijakaitse ja Tehnilise Järelevalve Ameti õigusi tagatise kasutamisel.
3)Tagatise kasutamiseks Tarbijakaitse ja Tehnilise Järelevalve Amet:
1)määrab reisijate poolt Tarbijakaitse ja Tehnilise Järelevalve Ametile nõuete esitamise tähtaja, mis ei või olla lühem kui 14 päeva;
2)kogub reisijate nõuded ja kontrollib õigeaegselt esitatud nõuete põhjendatust, võimaluse korral pakub pakettreisi jätkamise võimalust;
3)korraldab käesoleva seaduse § 15 lõigetes 3 ja 4 nimetatud kohustuste täitmist ning määrab tagatise andjale tagatisest väljamaksete tegemiseks mõistliku tähtaja.
4)Valdkonna eest vastutav minister võib kehtestada määrusega:
1)pakettreiside ja seotud reisikorraldusteenuste kogumüügi aruande vormi;
2)tagatise kasutamise korra.
§ 15^4. Kontaktpunkt
1)Euroopa Parlamendi ja nõukogu direktiivi (EL)2015/2302, mis käsitleb pakettreise ja seotud reisikorraldusteenuseid ning millega muudetakse määrust (EÜ)nr 2006/2004 ja Euroopa Parlamendi ja nõukogu direktiivi 2011/83/EL ning tunnistatakse kehtetuks nõukogu direktiiv 90/314/EMÜ (ELT L 326, 11.12.2015, lk 1–33), artikli 18 lõikes 2 nimetatud kontaktpunktiks on Tarbijakaitse ja Tehnilise Järelevalve Amet.
2)Tarbijakaitse ja Tehnilise Järelevalve Amet teeb teise liikmesriigi kontaktpunktile kättesaadavaks kogu vajaliku teabe riigisisestest tagatisele esitatavatest nõuetest, majandustegevuse registris registreeritud reisiettevõtjatest ja nende registriandmetes märgitud tagatise andjatest. Tarbijakaitse ja Tehnilise Järelevalve Amet avaldab kõnealuse teabe oma veebilehel.
3)Kui Tarbijakaitse ja Tehnilise Järelevalve Ametil on kahtlusi teise riigi reisikorraldaja tagatise suhtes, küsib ta selgitusi selle liikmesriigi kontaktpunktilt, kus korraldaja on asutatud. Tarbijakaitse ja Tehnilise Järelevalve Amet vastab teise liikmesriigi päringutele võimalikult kiiresti küsimuse kiireloomulisust ja keerukust arvesse võttes. Esimene vastus antakse 15 tööpäeva jooksul taotluse kättesaamisest arvates.
§ 16. Giid, giid-tõlk ja reisisaatja
1)Giid on füüsiline isik, kes tutvustab huviväärsusi eelnevalt kokkulepitud programmi, marsruudi ja ajakava järgi.
2)Giid-tõlk on füüsiline isik, kes tutvustab huviväärsusi eelnevalt kokkulepitud programmi, marsruudi ja ajakava järgi ning vahendab järel- või sünkroontõlke kaudu huviväärsuse lühitutvustust ja vestlust.
3)Giid ja giid-tõlk peavad oma tööalast kompetentsust tõendama.
4)Reisisaatja on füüsiline isik, kes saadab tarbijaid reisikorraldaja poolt ettenähtud marsruudil ja korraldab pakettreisi kuuluvate teenuste õigeaegse ja kvaliteetse osutamise.
3. peatükk MAJUTUSETTEVÕTTED
§ 17. Majutusettevõte
1)Majutusettevõte on majandusüksus, mille kaudu ettevõtja oma majandus- või kutsetegevuse raames osutab majutusteenust.
2)Majutusteenus on ajutise ööbimisvõimaluse pakkumine.
3)Majutusteenuseks ei loeta:
1)ettevõtja poolt temale kuuluva vara arvel temaga töö- või teenistussuhetes olevate isikute majutamist;
2)majutamist, mille puhul sõlmitakse eluruumi üürileping;
3)õppeasutuse poolt õppeasutuses õppivate või töötavate isikute majutamist;
4)majutamist reisijateveoteenuse osutamiseks kasutatavas transpordivahendis;
5)erakordsetes tingimustes ööbimise võimaldamist elamuse saamise eesmärgil (vabas looduses, onnis, parvel jms).
§ 18. Majutusettevõtete liigid
1)Majutusettevõtte liik iseloomustab majutusettevõtet ja selle kaudu pakutavat majutusteenust. Majutusettevõtete põhilised liigid on hotell, motell, külalistemaja, hostel, puhkeküla või -laager, puhkemaja, külaliskorter ja kodumajutus.
2)Hotell on majutusteenuse kasutaja ainukasutuses olevaid majutusruume pakkuv vähemalt viie majutusruumiga majutusettevõte.
3)Motell on sõidukiga lihtsalt ligipääsetavas kohas asuv majutusteenuse kasutaja ainukasutuses olevaid majutusruume ja parkimisvõimalust pakkuv vähemalt viie majutusruumiga majutusettevõte.
4)Külalistemaja on majutusteenuse kasutaja ainukasutuses olevaid majutusruume pakkuv majutusettevõte.
5)Hostel on majutusteenuse kasutaja ainu- või ühiskasutuses olevaid majutusruume pakkuv majutusettevõte.
6)Puhkeküla või -laager on majutusettevõte, kus on telkimisvõimalus või haagissuvilate vastuvõtmise võimalus ja kus võivad olla majutushooned.
7)Puhkemaja on majutusettevõte, kus majutushoone antakse tervikuna majutusteenuse kasutaja kasutusse.
8)Külaliskorter on majutusettevõte, kus korter antakse tervikuna majutusteenuse kasutaja kasutusse.
9)Kodumajutus on majutusettevõte, kus majutusteenuse kasutaja kasutusse antakse tuba või muu osa majutusteenuse osutaja elukohaks olevast talust, majast või korterist.
10)Käesoleva paragrahvi lõigetes 2–9 nimetatud määratlusi võib kasutada vaid sellise majutusettevõtte kohta, mis vastab selle liigi kirjeldusele.
11)Kui majutusettevõte ei vasta ühegi käesoleva paragrahvi lõigetes 2–9 nimetatud liigi kirjeldusele, kasutab ettevõtja muud sobivat määratlust.
§ 19. Majutusteenuse osutamine
1)Majutusteenuse osutajal peavad olema teenuse osutamiseks sobivad, ohutud ja turvalised hooned, ruumid, sisustus ja maa-ala.
2)Majutusteenuse osutaja tagab majutusettevõtte liigi eripära arvestavad majutus- ja puhkevõimalused ning piisavad hügieenitingimused.
3)Majutusteenuse täpsemad nõuded majutusettevõtte liigiti majutusteenuse kasutaja mugavuse ja ohutuse eesmärgil kehtestab valdkonna eest vastutav minister määrusega.
§ 20. Majutusteenuse osutaja teatamiskohustus
§ 20^1. Registreerimismenetlus ja registreerimisandmed
§ 21. Majutusettevõtte järk
§ 23. Majutusettevõtte tähistus
§ 24. Majutusteenuse kasutaja registreerimine
1)Majutusteenuse osutaja tagab majutusteenuse kasutaja registreerimise üldjuhul reisidokumendi või isikutunnistuse alusel enne majutusteenuse osutamise algust. Reisidokumendi või isikutunnistuse puudumisel võib majutusteenuse kasutaja registreerida tema muu dokumendi või ütluste alusel.
2)Kui majutusteenuse kasutaja on Eesti, Euroopa Majanduspiirkonna teise lepinguriigi või Šveitsi kodanik või Eestis elamisloa või elamisõiguse alusel elav välismaalane, esitab ta enda kohta vähemalt järgmised andmed:
1)ees- ja perekonnanimi või -nimed;
2)sünniaeg;
3)kodakondsus;
4)elukohariik;
5)majutusteenuse osutamise aeg;
6)reisi eesmärk;
7)temaga koos majutuvate alaealiste laste arv.
3)Käesoleva paragrahvi lõikes 2 nimetamata isik esitab lisaks samas lõikes nimetatud andmetele järgmised andmed: reisidokumendi liik, number ja selle välja andnud riik.
4)Kui majutusteenuse kasutajaga koos majutub tema alaealine laps, ei pea lapse kohta registreerima käesoleva paragrahvi lõigetes 2 ja 3 sätestatud andmeid.
5)Reisigrupi registreerimiseks võib reisiettevõtja volitatud isik esitada reisigrupi liikmete kohta vastavalt kas käesoleva paragrahvi lõikes 2 või lõigetes 2 ja 3 nimetatud andmed. Reisiettevõtja vastutab reisigrupi liikmete kohta esitatud andmete vastavuse eest temale esitatud dokumentidele.
6)Majutusteenuse kasutaja vastutab esitatud andmete õigsuse eest. Majutusteenuse osutaja või reisiettevõtja võib nõuda majutusteenuse kasutajalt reisidokumendi või isikutunnistuse esitamist tema isikusamasuse tuvastamiseks.
7)Majutusteenuse osutaja säilitab majutusteenuse kasutajate andmeid kaks aastat registreerimise päevast arvates.
8)Majutusteenuse osutaja tagab Politsei- ja Piirivalveametile ning julgeolekuasutustele nende nõudmisel käesoleva paragrahvi lõigetes 2 ja 3 nimetatud andmete edastamise Euroopa Liidu õigusest või seadusest tulenevate ülesannete täitmiseks.
4. peatükk TURISMIINFO
§ 25. Turismiinfo
1)Turismiinfo on kogutud ja korrastatud informatsioon turismiteenuse ja selle osutamise ning huviväärsuste kohta.
2)Tasuta erapooletut ja pädevat turismiinfot edastavad turismiinfost huvitatud isikutele turismiinfokeskused ja -punktid.
§ 26. Turismiinfokeskus
1)Turismiinfokeskus kogub ja korrastab erapooletut ja pädevat informatsiooni turismiteenuse ja selle osutamise ning huviväärsuste kohta enda asukohajärgse maakonna haldusterritooriumil ja edastab selle turismiinfost huvitatud isikutele ja teistele turismiinfokeskustele ning riigi poolt ettevõtluse arendamiseks loodud sihtasutusele, milles asutajaõigusi teostab turismivaldkonna eest vastutav minister.
2)Käesoleva paragrahvi lõikes 1 nimetatud sihtasutus avaldab oma veebilehel majutusettevõtete ja turismiinfokeskustega seonduvaid andmeid, samuti andmeid giidide ja giid-tõlkide kohta ning turismiinfokeskuste poolt edastatud turismiinfot.
3)Turismiinfokeskus tähistatakse märgiga, kus rohelisel põhjal asetseb valget värvi täht «i» (edaspidi i-märk).
4)Turismiinfokeskuse tähistamisel võib lisaks käesoleva paragrahvi lõikes 3 nimetatud tähistusele kasutada sõna «külastuskeskus» vastavalt käesoleva seaduse § 27 lõike 1 alusel kehtestatud nõuetele.
5)Turismiinfokeskus võib tasu eest osutada järgmisi teenuseid või müüa järgmisi kaupu:
1)majutuse broneerimine;
2)huviväärsustega tutvumise vahendamine;
3)huviväärsustega tutvumiseks vajalike vahendite laenutamine;
4)Eesti-sisese reisijaveo vahendamine;
5)Interneti kasutamise ja faksi saatmise võimaldamine;
6)kirjatarvete, sealhulgas kirjapaberi, kirjutusvahendite, ümbrikute, postmarkide ja postkaartide müük;
7)perioodiliste väljaannete müük;
8)turismiteenuseid ja huviväärsusi tutvustavate trükiste müük;
9)suveniiride ja fototarvete müük;
10)ürituste piletite müük.
§ 27. Turismiinfokeskusele esitatavad nõuded
1)Turismiinfokeskusele, sealhulgas edastatavale turismiinfole ja selle kättesaadavusele, samuti turismiinfokeskuse tähistamisele esitatavad kohustuslikud nõuded kehtestab valdkonna eest vastutav minister.
2)Turismiinfokeskuse vastavust kohustuslikele nõuetele kinnitab selle tähistus vastavalt käesoleva seaduse § 26 lõigetes 3 ja 4 sätestatule.
3)Isikul on kohustus esitada enne turismiinfokeskuses tegevuse alustamist käesoleva seaduse § 26 lõikes 1 nimetatud sihtasutusele teade, milles peavad sisalduma vähemalt järgmised andmed:
1)turismiinfokeskuse nimi, asukoha aadress ja muud kontaktandmed;
2)turismiinfokeskuses tegevuse alustamise kuupäev, kui see erineb teate esitamise kuupäevast;
3)turismiinfokeskuses tegevuse lõpetamise kuupäev, kui tegevus on kavandatud teatud ajaks;
4)osutatavad teenused ja müüdavad kaubad vastavalt käesoleva seaduse § 26 lõikes 5 sätestatule;
5)isiku nimi, registrikood ja kontaktandmed.
4)Isikul on kohustus käesoleva paragrahvi lõikes 3 nimetatud andmete muutumisest või tegevuse lõpetamisest teatada käesoleva seaduse § 26 lõikes 1 nimetatud sihtasutusele viivitamata, kuid mitte hiljem kui viie tööpäeva jooksul.
§ 29. Turismiinfopunkt
Turismiinfopunkt kogub ja korrastab erapooletut ja pädevat informatsiooni turismiteenuse ja selle osutamise ning huviväärsuste kohta enda asukoha järgse kohaliku omavalitsuse haldusterritooriumil.
5. peatükk RIIKLIK JÄRELEVALVE
§ 30. Riiklik järelevalve
1)Käesoleva seadusega ja selle alusel kehtestatud nõuete, välja arvatud käesoleva seaduse §-s 24 sätestatud majutusteenuse kasutaja registreerimise kohustuse täitmise üle teostab riiklikku järelevalvet Tarbijakaitse ja Tehnilise Järelevalve Amet.
2)Lisaks käesoleva paragrahvi lõikes 1 sätestatule teostavad järelevalvet järgmised korrakaitseorganid:
1)Päästeamet majutusteenuse osutamisele kehtestatud tuleohutuse nõuete täitmise üle;
2)Terviseamet majutusteenuse osutamisele kehtestatud terviseohutuse nõuete täitmise üle;
3)Politsei- ja Piirivalveamet majutusteenuse kasutaja registreerimise nõude täitmise üle;
4)valla- ja linnavalitsus oma haldusterritooriumil majutusteenuse osutamisele kehtestatud nõuete, välja arvatud käesoleva lõike punktides 1–3 nimetatud nõuded, täitmise üle.
§ 30^1. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32, 49, 50, 51 ja 52 sätestatud riikliku järelevalve erimeetmeid korrakaitseseaduses sätestatud alusel ja korras.
§ 30^2. Riikliku järelevalve erisused
 Korrakaitseorgan võib korrakaitseseaduse §-s 50 sätestatud tingimustel siseneda üksnes majutusteenuse osutaja, reisiettevõtja ja turismiinfokeskuse majandus- või kutsetegevuse raames kasutatavale territooriumile, ehitisse, eluruumi või ruumi, sealhulgas avada uksi, väravaid ja kõrvaldada muid takistusi.
§ 31. Järelevalvet teostava ametiisiku ettekirjutus
5^1. peatükk VASTUTUS
§ 31^1. Reisiettevõtjale kehtestatud nõuete rikkumine
1)Pakettreiside pakkumise või pakettreisilepingute sõlmimise eest, samuti seotud reisikorraldusteenuste pakkumise või lepingute sõlmimise hõlbustamise eest ilma nõuetekohase tagatiseta –
karistatakse rahatrahviga kuni 300 trahviühikut.
4)Käesoleva paragrahvi lõikes 1 sätestatud teo eest, kui selle on toime pannud juriidiline isik, –
karistatakse rahatrahviga kuni 50 000 eurot.
§ 31^2. Majutusettevõttele kehtestatud nõuete rikkumine
§ 31^3. Majutusteenuse kasutaja registreerimise kohustuse ja külastajakaardi säilitamise nõude rikkumine
§ 31^4. Turismiinfokeskusele esitatud nõuete rikkumine
§ 31^5. Menetlus
 Käesolevas peatükis sätestatud väärtegude kohtuväline menetleja on Tarbijakaitse ja Tehnilise Järelevalve Amet.
6. peatükk LÕPPSÄTTED
§ 36. Üleminekusätted
1)Ettevõtja, kellele on enne käesoleva seaduse jõustumist valdkonna eest vastutava ministri poolt turismialaseks ettevõtluseks väljastatud tegevuslitsents, mille kehtivuse tähtaeg lõpeb pärast 2001. aasta 1. märtsi, võib pakkuda ja osutada reisiteenuseid tegevuslitsentsil märgitud tähtpäeva saabumiseni, kuid mitte kauem kui 2001. aasta 1. juulini.
2)Enne käesoleva seaduse jõustumist kehtinud õigusakte järgides väljastatud majutusettevõtte tunnistus kehtib sellel märgitud tähtpäeva saabumiseni, kuid mitte kauem kui 2002. aasta 1. jaanuarini.
3)Enne käesoleva seaduse jõustumist kehtinud õigusakte järgides väljastatud tunnistus hotellile omistatud kategooria kohta, mille kehtivuse tähtaeg lõpeb pärast 2001. aasta 1. märtsi, kehtib sellel märgitud tähtpäeva saabumiseni, kuid mitte kauem kui 2002. aasta 1. jaanuarini.
4)Ettevõtja, kellele on väljastatud käesoleva paragrahvi lõikes 1 nimetatud tegevuslitsents, ei pea sellise tegevuslitsentsi kehtivuse ajal omama käesoleva seaduse §-s 15 sätestatud tagatist.
5)Riiklikus erinõuetega tegevusaladel tegutsevate ettevõtjate registris registreeritud reisibürood ja reisikorraldajad on kohustatud 2004. aasta 15. oktoobriks viima oma andmed vastavusse turismiseaduse nõuetega, esitades uue registreerimistaotluse.
6)Enne 2005. aasta 1. novembrit väljastatud majutusettevõtte tunnistus kehtib tunnistusele märgitud tähtpäevani või sellele märgitud andmete muutumiseni, kuid mitte kauem kui 2006. aasta 31. oktoobrini.
7)Majutusettevõtte tunnistuse kehtetuks tunnistamisele kohaldatakse registreeringu kustutamise aluseid kuni 2006. aasta 31. oktoobrini.
8)Enne 2005. aasta 1. novembrit väljastatud järgutunnistus kehtib tunnistusele märgitud tähtpäevani või sellele märgitud andmete muutumiseni.
9)Kuni 2005. aasta 1. novembrini kehtinud käesoleva seaduse § 21 lõike 2 alusel kehtestatud õigusakt kehtib kuni selle kehtetuks tunnistamiseni, kuid mitte kauem kui 2006. aasta 1. maini. Käesoleva lõike alusel valdkonna eest vastutava ministri väljastatud järgutunnistus kehtib tunnistusele märgitud tähtpäevani või sellele märgitud andmete muutumiseni.
10)Enne 2008. aasta 1. septembrit väljastatud turismiinfokeskuse tunnistus kehtib sellel märgitud tähtpäeva saabumiseni.
11)Enne 2008. aasta 1. septembrit väljastatud turismiinfokeskuse tunnistuse kehtetuks tunnistamisele kohaldatakse turismiinfokeskusena tegutsemise õiguse kehtetuks tunnistamise aluseid.
12)Enne 2010. aasta 1. juunit majandustegevuse registris registreeritud reisiettevõtjad, kes on andnud enda koostatud pakettreiside müügiks pakkumise ja müügi õiguse ka teisele reisiettevõtjale või teistele reisiettevõtjatele, on kohustatud tegevuse jätkamisel kandma majandustegevuse registrisse hiljemalt 2010. aasta 1. augustiks andmed nimetatud õiguse saanud reisiettevõtja või reisiettevõtjate kohta, sealhulgas nimi, registri registreeringu number, aadress ja muud kontaktandmed.
13)Enne 2010. aasta 1. juunit majandustegevuse registris registreeritud reisiettevõtjad, kes pakuvad müügiks ja müüvad teise reisiettevõtja koostatud pakettreise, on kohustatud tegevuse jätkamisel kandma majandustegevuse registrisse hiljemalt 2010. aasta 1. augustiks andmed pakettreisid koostanud reisiettevõtja või reisiettevõtjate kohta, sealhulgas nimi, registreeringu number, aadress ja muud kontaktandmed. Euroopa Majanduspiirkonna välise riigi või Euroopa Majanduspiirkonna teise lepinguriigi reisiettevõtja koostatud pakettreiside müügiks pakkumisel ja müügil asendatakse registri registreeringu number selle reisiettevõtja asukohariigi asjakohase identifitseerimistunnusega (registrikood ja vastava registri nimi).
14)Käesoleva seaduse § 8 lõiget 3 kohaldatakse alates 2016. aasta 1. juulist.
15)Enne 2018. aasta 1. juulit majandustegevuse registris registreeritud reisiettevõtja peab majandustegevuse registris oma majandustegevuse andmed viima vastavusse käesoleva seaduse nõuetega 2018. aasta 30. septembriks.
16)Enne 2018. aasta 1. juulit väljastatud tagatise suhtes kohaldatakse tagatise andmisel kehtinud turismiseaduse redaktsioonist tulenevaid nõudeid kuni tagatise kehtivuse lõpuni, kuid kõige kauem 2018. aasta 30. septembrini.
17)Käesoleva seaduse § 24 lõiget 2 kohaldatakse Ühendkuningriigi kodanikele kuni 2020. aasta 31. detsembrini.
Meditsiiniseadme seadus1
§ 1. Seaduse reguleerimisala
1)Käesolev seadus reguleerib meditsiiniseadme turule laskmist, kasutuselevõttu, turul kättesaadavaks tegemist ja levitamist, kliinilisi uuringuid ja toimivusuuringuid, professionaalset kasutamist ja asutusesisest valmistamist, müüki meditsiiniseadme kaardi alusel, vabamüügi sertifikaadi väljastamist, nõudeid meditsiiniseadmega seotud teabele ja selle esitamisele ning riiklikku järelevalvet ja vastutust, et tagada Eestis inimestel kasutatavate meditsiiniseadmete ohutus, kvaliteet ja efektiivsus ning edendada nende sihtotstarbekohast kasutamist.
2)Käesolevat seadust ei kohaldata juhtudel, kui kohaldub Euroopa Parlamendi ja nõukogu määrus (EL)2017/745, milles käsitletakse meditsiiniseadmeid, millega muudetakse direktiivi 2001/83/EÜ, määrust (EÜ)nr 178/2002 ja määrust (EÜ)nr 1223/2009 ning millega tunnistatakse kehtetuks nõukogu direktiivid 90/385/EMÜ ja 93/42/EMÜ (ELT L 117, 05.05.2017, lk 1–175), või Euroopa Parlamendi ja nõukogu määrus (EL)2017/746 in vitro diagnostikameditsiiniseadmete kohta ning millega tunnistatakse kehtetuks direktiiv 98/79/EÜ ja komisjoni otsus 2010/227/EL (ELT L 117, 05.05.2017, lk 176–332).
§ 2. Teiste õigusaktide kohaldamine
1)Meditsiiniseadme tootja, tema volitatud esindaja, importija ja levitaja kohustustele, teavitatud asutusele, meditsiiniseadme vastavushindamisele ja turujärelevalvele kohaldatakse toote nõuetele vastavuse seaduse nõudeid erisustega, mis tulenevad käesolevast seadusest ning Euroopa Parlamendi ja nõukogu määrustest (EL)2017/745 ja (EL)2017/746.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 3. Meditsiiniseade
§ 3^1. Terminid
Käesolevas seaduses kasutatakse termineid Euroopa Parlamendi ja nõukogu määruste (EL)2017/745 ja (EL)2017/746 tähenduses, kui käesolevas seaduses ei ole sätestatud teisiti.
§ 4. Abiseade
§ 4^1. Aktiivne meditsiiniseade
§ 5. Aktiivne siirdatav meditsiiniseade
§ 6. In vitro diagnostikameditsiiniseade
§ 6^1. In vitro diagnostikameditsiiniseadme abiseade
§ 7. Enesetestimise meditsiiniseade
§ 8. Tellimusmeditsiiniseade
§ 9. Kliiniliselt uuritav meditsiiniseade
§ 10. Toimivuse hindamise meditsiiniseade
§ 10^1. Meditsiiniseadmete alamkategooria
§ 10^2. Meditsiiniseadmete üldrühm
§ 10^3. Ühekordselt kasutatav meditsiiniseade
§ 11. Meditsiiniseadme professionaalne kasutaja
Meditsiiniseadme professionaalne kasutaja käesoleva seaduse tähenduses on isik, kes kasutab meditsiiniseadet tervishoiuteenuse või muu teenuse osutamisel, samuti õppe-, teadus- või uurimistöös.
§ 11^1. Tellimusmeditsiiniseadme tellimine
 Tellimusmeditsiiniseade valmistatakse professionaalse kasutaja eritellimuse kohaselt, lähtudes kindla patsiendi vajadustest.
§ 12. In vitro diagnostikameditsiiniseadme sihtotstarbekohane kasutamine
§ 13. Meditsiiniseadme steriliseerimine
§ 14. Teavitatud asutus
2)Teavitatud asutusele, tema tegutsemisele, temale tegevusloa andmisele, selle kehtivuse peatamisele või kehtetuks tunnistamisele ning tema üle riikliku järelevalve tegemisele kohaldatakse toote nõuetele vastavuse seadust käesolevast seadusest ning Euroopa Parlamendi ja nõukogu määrustest (EL)2017/745 ja (EL)2017/746 tulenevate erisustega.
§ 14^1. Pädev asutus ja teavitatud asutuse eest vastutav asutus
Käesolevas seaduses ning Euroopa Parlamendi ja nõukogu määrustes (EL)2017/745 ja (EL)2017/746 sätestatud pädeva asutuse ja teavitatud asutuse eest vastutava asutuse toimingud teeb ja haldusaktid annab Terviseamet, kui nimetatud määrustes ei ole sätestatud teisiti.
§ 15. Meditsiiniseadme tootja vastutus
§ 15^1. Tasulised teenused
1)Terviseamet võib osutada oma põhitegevusega seotud meditsiiniseadme kvaliteedi- ja ohutusnõuete täitmist tagavaid tasulisi teenuseid, kui see ei takista tema õigusaktidest tulenevate ülesannete täitmist ja tasuliste teenuste osutamine on vajalik seoses:
1)Euroopa Parlamendi ja nõukogu määrustes (EL)2017/745 ja (EL)2017/746 sätestatud ülesannete täitmisega, arvestades nimetatud määrustes sätestatud piiranguid pädevale asutusele ja teavitatud asutuse eest vastutavale asutusele, või
2)samade teenuste osutamise osas turul valitseva olukorraga ning teenuse osutamist ei piira Euroopa Parlamendi ja nõukogu määrus (EL)2017/745 või (EL)2017/746.
2)Ravimiamet võib osutada oma põhitegevusega seotud meditsiiniseadme kvaliteedi- ja ohutusnõuete täitmist tagavaid tasulisi teenuseid juhul, kui teenuse osutamise eesmärk on anda teavitatud asutusele teaduslik arvamus lähtuvalt Euroopa Parlamendi ja nõukogu määrusest (EL)2017/745 või (EL)2017/746 ning nimetatud määrused ei piira teenuse osutamist.
3)Terviseameti tasu ühe teenuse osutamise eest ei tohi olla suurem kui 15 000 eurot ning Ravimiameti tasu ühe teenuse osutamise eest ei tohi olla suurem kui 20 000 eurot.
4)Terviseameti ja Ravimiameti meditsiiniseadme kvaliteedi- ja ohutusnõuete täitmist tagavate tasuliste teenuste loetelu ja tasumäärad, võttes aluseks teenuse osutamiseks vajalikud tööjõu-, materjali-, seadmete ja üldkulud, kehtestab valdkonna eest vastutav minister määrusega.
2. peatükk MEDITSIINISEADME TURULE LASKMINE JA KASUTUSELEVÕTT
§ 16. Nõuded meditsiiniseadme turule laskmisele ja kasutuselevõtule
3)Tootja, toetudes riskianalüüsile, teeb kindlaks seadme ohutuks ja sihtotstarbekohaseks kasutamiseks vajaliku info ning Eestis turule lastava, turul kättesaadavaks tehtava, levitatava ja kasutusele võetava meditsiiniseadmega kaasnev teave esitatakse:
1)eesti keeles ja sobivas laadis, kui meditsiiniseade on mõeldud kasutamiseks tavakasutajale;
2)eesti või inglise keeles ja sobivas laadis, kui meditsiiniseade on mõeldud kasutamiseks ainult professionaalsele kasutajale;
3)konkreetsele kasutajale arusaadavas keeles ja sobivas laadis, kui tegemist on tellimusmeditsiiniseadmega.
4)Erinevalt käesoleva paragrahvi lõikes 3 sätestatust võib meditsiiniseadmega kaasnev ülejäänud teave olla esitatud mõnes muus potentsiaalsele kasutajale arusaadavas Euroopa Liidu liikmesriigi või Euroopa Majanduspiirkonna liikmesriigi keeles.
5)Eestis levitatava meditsiiniseadme vastavusdeklaratsioon peab olema koostatud eesti või inglise keeles või tõlgitud eesti või inglise keelde.
6)Eestis registreeritud teavitatud asutus väljastab vastavussertifikaadid eesti või inglise keeles.
§ 16^1. Piirangud meditsiiniseadme turule laskmisele
 Tavakasutajale mõeldud mitteelektrilisi või mitteelektroonilisi mõõtefunktsiooniga elavhõbedat sisaldavaid meditsiiniseadmeid ei tohi turule lasta.
§ 17. In vitro diagnostikameditsiiniseadmele esitatavad nõuded
§ 18. Nõuetele mittevastava in vitro diagnostikameditsiiniseadme esitlemine
§ 19. In vitro diagnostikameditsiiniseadmete liigitus
§ 20. Meditsiiniseadmele kliinilise hinnangu andmine
§ 21. Meditsiiniseadme kliiniline uuring
§ 21^1. Meditsiiniseadme kliinilise uuringu ja in vitro diagnostikameditsiiniseadme toimivusuuringu (edaspidi uuring)tegija ning uuringuga seotud isikute kohustused
1)Kui uuring kavandatakse teha ainult Eestis või ainult Eestis ja muus riigis kui Euroopa Liidu liikmesriik või Euroopa Majanduspiirkonna liikmesriik ning sponsor ei ole registreeritud mõnes Euroopa Liidu liikmesriigis, võib Terviseamet anda sponsori taotluse korral sponsorile loa määrata enda asemel uuringuga seotud kontaktisik, lähtudes vastavalt Euroopa Parlamendi ja nõukogu määruse (EL)2017/745 artikli 62 lõikes 2 või määruse (EL)2017/746 artikli 58 lõikes 4 sätestatust.
2)Terviseamet annab käesoleva paragrahvi lõikes 1 nimetatud loa, kui loa andmisega ei kaasne olulisi riske uuringus osalejate ohutusele ega õigustele ning täidetud on Euroopa Parlamendi ja nõukogu määruses (EL)2017/745 või (EL)2017/746 ja käesolevas seaduses sätestatud nõuded.
3)Sponsor, kes käesoleva paragrahvi lõike 1 kohaselt soovib enda asemel määrata kontaktisiku, võib esitada sõltumatule eetikakomiteele ja Terviseametile uuringu tegemiseks taotluse dokumendid (edaspidi uuringu taotlus)pärast seda, kui sponsor on saanud loa kasutada kontaktisikut.
4)Sponsor teavitab Terviseametit vähemalt kümme päeva enne uuringu tegemise alustamist, kui ta kavandab teha:
1)Euroopa Parlamendi ja nõukogu määruse (EL)2017/745 artiklis 74 nimetatud uuringut, millega kaasneb osalejatele peale seadme tavapäraste kasutustingimuste kohaselt tehtavatele protseduuride selliseid protseduure, mis ei ole invasiivsed ega koormavad;
2)Euroopa Parlamendi ja nõukogu määruse (EL)2017/746 artikli 58 lõikes 2 nimetatud toimivusuuringut, milles uuritakse sobivusdiagnostikaseadet ja milles kasutatakse ainult proovide jääke.
5)Sponsor tagab uuringus osalejale uuringus osalemisest tekkinud mis tahes tervisekahju hüvitamiseks kindlustuskaitse, mis katab sponsori ja uurija vastutuse ning vastab riski olemusele ja ulatusele. Kindlustuskaitse tõendamiseks esitab sponsor koos uuringu taotlusega kindlustuspoliisi või selle koopia.
6)Kui uuringu tegemiseks tuleb esitada Euroopa Parlamendi ja nõukogu määruse (EL)2017/745 XV lisas või määruse (EL)2017/746 XIII lisas nimetatud dokumendid, võib need koostada eesti või inglise keeles, välja arvatud teadva nõusoleku saamiseks kasutatavad dokumendid, mis tuleb koostada uuringus osaleja emakeeles.
7)Sponsor, tema seaduslik esindaja või tema kontaktisik peab uuritava meditsiiniseadme ja uuringuga seotud teavet ja dokumente hoidma pädevale asutusele kättesaadavana Euroopa Parlamendi ja nõukogu määruse (EL)2017/745 XV lisa III peatüki punktis 3 või määruse (EL)2017/746 XIV lisa II peatüki punktis 3 sätestatud säilitustähtaja jooksul ja korras.
§ 21^2. Nõusolek uuringus osalemiseks
 Uuringus osalemiseks on nõutav uuringus osaleja teadev nõusolek, mis vastab Euroopa Parlamendi ja nõukogu määrusele (EL)2017/745 või (EL)2017/746. 7–17-aastase alaealise uuringus osalemiseks on vaja ka alaealise enda nõusolekut.
§ 21^3. Sõltumatu eetikakomitee
1)Sõltumatu eetikakomitee (edaspidi eetikakomitee)on teadus- ja arendusasutuse juures tegutsev teadlaste ja eri elualade esindajate sõltumatu kogu, kes annab uuringu tegemise kohta arvamusi ning kelle tegevuse eesmärk on tagada uuringus osalejate ohutus, heaolu ja õiguste kaitse.
2)Eetikakomitee annab arvamuse uuringu tegemise ja uuringus olulise muudatuse tegemise kohta.
3)Eetikakomitee lähtub arvamuse andmisel Euroopa Parlamendi ja nõukogu määruses (EL)2017/745 või (EL)2017/746 sätestatud nõuetest, Euroopa Liidus kehtivast meditsiiniseadme kliinilise uuringu hea tava standardist, kehtestatud eetikanormidest ja rahvusvahelistest konventsioonidest ning Euroopa Parlamendi ja nõukogu määruses (EL)2016/679 füüsiliste isikute kaitse kohta isikuandmete töötlemisel ja selliste andmete vaba liikumise ning direktiivi 95/46/EÜ kehtetuks tunnistamise kohta (isikuandmete kaitse üldmäärus)(ELT L 119, 04.05.2016, lk 1–88)ja eriseadustes sätestatud põhimõtetest.
4)Eetikakomitee hindab uuringu eetiliste riskide suurust ja uuringu tegija tausta, leides tasakaalu uuringus osalejate põhiõiguste kaitse ja uuringu otstarbekuse vahel.
5)Eetikakomitee töökorra, liikmete arvu ja koosseisu määramise korra ning liikmete volituste tähtaja kehtestab valdkonna eest vastutav minister  määrusega.
6)Eetikakomitee koosseis ja eetikakomitee töösse kaasatud eksperdid avalikustatakse eetikakomitee veebilehel.
§ 22. Uuringu tegemise õiguse ja uuringus olulise muudatuse tegemise õiguse taotlemine
1)Sponsor peab uuringu tegemiseks ja uuringus olulise muudatuse tegemiseks saama arvamuse eetikakomiteelt, arvestades käesolevas seaduses ning Euroopa Parlamendi ja nõukogu määruses (EL)2017/745 või (EL)2017/746 sätestatud nõudeid.
2)Sponsor tasub eetikakomiteele uuringu tegemise ja uuringus olulise muudatuse tegemise kohta eetilise arvamuse andmise eest.
3)Käesoleva paragrahvi lõikes 2 nimetatud tasu suuruse määrab eetikakomitee, lähtudes järgmistest tingimustest:
1)tasu ei tohi olla suurem kui 3000 eurot;
2)tasu suuruse määramisel arvestab eetikakomitee arvamuse andmisega kaasnevaid kulusid;
3)tasu suurus on avalikustatud.
4)Uuringus olulise muudatuse tegemise teavituse dokumendid (edaspidi uuringu muudatuse teavitus)ja uuringu taotluse võib sponsor Terviseametile esitada pärast seda, kui eetikakomitee on andnud uuringu tegemise või uuringus olulise muudatuse tegemise kohta arvamuse.
5)Sponsor on kohustatud tasuma:
1)uuringu taotluse läbivaatamise eest riigilõivu riigilõivuseaduse kohaselt;
2)uuringu erialase hindamise tasu Terviseametile käesoleva paragrahvi lõike 10 alusel kehtestatud määruse kohaselt enne uuringu taotluse esitamist;
3)uuringu olulise muudatuse erialase hindamise tasu Terviseametile käesoleva paragrahvi lõike 10 alusel kehtestatud määruse kohaselt enne uuringu muudatuse teavituse esitamist.
6)Käesoleva paragrahvi lõike 5 punktis 2 nimetatud uuringu erialase hindamise tasu ülempiir on 3000 eurot ja punktis 3 nimetatud uuringu olulise muudatuse erialase hindamise tasu ülempiir on 1000 eurot.
7)Terviseamet teavitab uuringu taotluse ja uuringu muudatuse teavituse kohta tehtud otsusest Euroopa Parlamendi ja nõukogu määruses (EL)2017/745 või (EL)2017/746 sätestatud korras.
8)Terviseametil on õigus kaasata uuringu erialasesse hindamisse ja uuringu tegemise nõuetekohasuse hindamisse eksperte. Uuringu hindamisse eksperdi kaasamise korral tuleb sponsoril tasuda käesoleva paragrahvi lõike 5 punktis 2 või punktis 3 nimetatud tasu ja eksperdiarvamuse tasu vastavalt käesoleva paragrahvi lõike 10 alusel kehtestatud määrusele. Eksperdiarvamuse tasu ühe hindamise kohta ei tohi ületada 2000 eurot, kui sponsoriga ei ole kirjalikult kokku lepitud teisiti.
9)Uuringut hindavad ja selle nõuetekohasust kinnitavad isikud esitavad Terviseametile iga aasta 31. maiks huvide deklaratsiooni, milles kinnitavad, et neil ei ole huvide konflikti ega finants- või muid huvisid, mis võiksid mõjutada nende erapooletust.
10)Eksperdiarvamuse tasu, uuringu taotluse erialase hindamise tasu ja uuringu olulise muudatuse erialase hindamise tasu suuruse ja tasumise korra kehtestab valdkonna eest vastutav minister määrusega.
§ 22^1. Nõuded muude meditsiiniseadme kliiniliste uuringute tegemisele ja selliste uuringute tegemise õiguse taotlemisele
 Euroopa Parlamendi ja nõukogu määruse (EL)2017/745 artiklis 82 nimetatud uuringute puhul kohaldatakse artikli 62 lõigetes 2–7 ning artiklites 63–66, 68–72, 75–77 ja 80 sätestatud nõudeid, välja arvatud nendes aspektides, mis puudutavad dokumentide esitamist ja teabevahetust artiklis 73 nimetatud elektroonilise süsteemi kaudu ja nõuet koostada kliinilise hindamise kava.
§ 22^2. Nõuded muude in vitro diagnostikameditsiiniseadme toimivusuuringute tegemisele ja sellistest uuringutest teavitamisele
1)Kui tegemist on Euroopa Parlamendi ja nõukogu määruse (EL)2017/746 artiklis 57 nimetatud uuringuga, aga see ei ole artikli 58 lõikes 1 ega lõikes 2 nimetatud uuring ja selline uuring häirib inimese või inimese embrüo või loote terviklikkust, kohaldatakse artikli 58 lõiget 4, lõike 5 punkte b–m ja o ning lõikeid 6–8, artikleid 59–62 ja 64 ning artikli 68 lõikeid 1, 4 ja 6, välja arvatud nendes aspektides, mis puudutavad dokumentide esitamist ja teabevahetust artiklis 69 nimetatud elektroonilise süsteemi kaudu.
2)Käesoleva paragrahvi lõikes 1 sätestatud uuringu tegemisest teavitatakse Terviseametit vähemalt kümme päeva enne uuringu tegemise alustamist.
§ 23. In vitro diagnostikameditsiiniseadme vastavushindamine
§ 24. Meditsiiniseadmete süsteem või protseduuripakett
§ 25. Meditsiiniseadme dokumentide säilitamine
 Tootja või tema volitatud esindaja peab säilitama Terviseametile kättesaadavana meditsiiniseadmega seotud dokumente järgmiselt:
1)Euroopa Parlamendi ja nõukogu määruse (EL)2017/745 IX lisa III peatüki punktis 8, X lisa punktis 7, XI lisa A osa punktides 9 ja 10.5, XI lisa B osa punktides 17 ja 18.4 ning XIII lisa punktis 4 sätestatu kohaselt – vähemalt kümme või 15 aastat;
2)Euroopa Parlamendi ja nõukogu määruse (EL)2017/746 IX lisa III peatüki punktis 7, X lisa punktis 6 ja XI lisa punktis 6 sätestatu kohaselt – vähemalt kümme aastat.
§ 26. Asutusesiseselt valmistatud meditsiiniseadme valmistamisest, tellimusmeditsiiniseadme turul kättesaadavaks tegemisest, meditsiiniseadmete süsteemi, protseduuripaketi ja meditsiiniseadme esmakordsest Eestis levitamisest teavitamine ning andmete edastamine
1)Tervishoiuteenuse osutaja või teadus- ja arendusasutus, kes Euroopa Parlamendi ja nõukogu määruse (EL)2017/745 artikli 5 lõike 5 kohaselt või määruse (EL)2017/746 artikli 5 lõike 5 kohaselt valmistab asutusesiseselt meditsiiniseadmeid (edaspidi asutusesisene valmistaja), avalikustab nende meditsiiniseadmete loetelu oma veebilehel.
2)Asutusesisene valmistaja esitab Terviseametile kümne päeva jooksul meditsiiniseadme valmistamisest arvates oma asutuses valmistatud meditsiiniseadme kohta järgmised andmed:
1)iga meditsiiniseadme kohta, mis on valmistatud Euroopa Parlamendi ja nõukogu määruse (EL)2017/745 artikli 5 lõike 5 kohaselt, artikli 5 lõike 5 punktis f nimetatud dokumendid;
2)iga meditsiiniseadme kohta, mis on valmistatud Euroopa Parlamendi ja nõukogu määruse (EL)2017/746 artikli 5 lõike 5 kohaselt, artikli 5 lõike 5 punktis g nimetatud dokumendid.
3)Iga ettevõtja, kes teeb turul kättesaadavaks tellimusmeditsiiniseadme, teavitab vähemalt kümme päeva enne sellise meditsiiniseadme turul kättesaadavaks tegemist Terviseametit kavatsusest selline meditsiiniseade turul kättesaadavaks teha.
4)Iga ettevõtja, kes levitab Eesti turul Euroopa Parlamendi ja nõukogu määruse (EL)2017/745 artikli 22 kohast meditsiiniseadmete süsteemi või protseduuripaketti või Euroopa Parlamendi ja nõukogu määruse (EL)2017/745 või nõukogu direktiivi 90/385/EMÜ aktiivseid siirdatavaid meditsiiniseadmeid käsitlevate liikmesriikide õigusnormide ühtlustamise kohta (EÜT L 189, 20.07.1990, lk 17–36)või nõukogu direktiivi 93/42/EMÜ meditsiiniseadmete kohta (EÜT L 169, 12.07.1993, lk 1–43)kohaselt liigitatud IIa, IIb või III riskiklassi meditsiiniseadet või Euroopa Parlamendi ja nõukogu määruse (EL)2017/746 VIII lisa kohaselt liigitatud B-, C- või D-klassi in vitro diagnostikameditsiiniseadet, teavitab sellest Terviseametit kümne päeva jooksul asjaomase meditsiiniseadme esmakordsest levitamisest arvates.
5)Tellimusmeditsiiniseadme turul kättesaadavaks tegemisest, tellimusmeditsiiniseadmel tehtud olulisest muudatusest ja meditsiiniseadme esmakordsest Eestis levitamisest teavitamise tingimused ja korra kehtestab valdkonna eest vastutav minister määrusega.
§ 27. Ohujuhtumi registreerimine ja valdkonna ohutusteatis
1)Terviseamet registreerib talle teatatud ohujuhtumi andmed ja teavitab sellest andmete esitajat kümne tööpäeva jooksul andmete esitamisest arvates.
2)Eesti turul kättesaadavaks tehtud meditsiiniseadme kohta koostatakse valdkonna ohutusteatis eesti keeles. Kiireloomulise olukorra kohta esitatav esmane ohutusteatis võib olla ingliskeelne.
§ 28. Euroopa Komisjoni ja Euroopa Majanduspiirkonna liikmesriikide teavitamine ohujuhtumist
§ 29. Meditsiiniseadmete ja abivahendite andmekogu
1)Meditsiiniseadmete ja abivahendite andmekogu on riigi infosüsteemi kuuluv andmekogu, mida peetakse Eestis turul kättesaadavaks tehtud tellimusmeditsiiniseadmete ja levitatavate meditsiiniseadmete, meditsiiniseadmete süsteemide ja protseduuripakettide ning nendega seotud ohujuhtumite ja järelevalvemenetluste andmete, uuringute andmete ning ravikindlustuse seaduse alusel Tervisekassa poolt tasu maksmise kohustuse ülevõtmise (edaspidi hüvitamine)andmete ja sotsiaalhoolekande seaduse tähenduses abivahendite ostmise ja üürimise andmete registreerimiseks, kogumiseks, töötlemiseks ja analüüsimiseks, et kaitsta inimese tervist meditsiiniseadmest tuleneda võivate ohtude eest ning tagada hüvitatavate meditsiiniseadmete ja abivahendite kättesaadavus.
2)Meditsiiniseadmete ja abivahendite andmekogusse esitavad andmeid:
1)meditsiiniseadme tootja või tootja volitatud esindaja;
2)meditsiiniseadme importija;
3)meditsiiniseadme levitaja;
4)meditsiiniseadme professionaalne kasutaja;
5)meditsiiniseadme tavakasutaja;
6)abivahendi müüja ja üürileandja;
7)Tervisekassa.
3)Meditsiiniseadmete ja abivahendite andmekogus töödeldakse järgmisi andmeid:
1)tellimusmeditsiiniseadme, meditsiiniseadmete süsteemi ja protseduuripaketi turul kättesaadavaks tegemise ja meditsiiniseadme Eestis levitamisega seotud andmed ja dokumendid;
2)meditsiiniseadme ohujuhtumi registreerimise ja menetlemisega seotud andmed ja dokumendid;
3)ainult Eestis või ainult Eestis ja muus riigis kui Euroopa Liidu liikmesriik või Euroopa Majanduspiirkonna liikmesriik tehtavate kliiniliste uuringute ja toimivusuuringute tegemisega seotud andmed ja dokumendid;
4)meditsiiniseadme järelevalvemenetlusega seotud andmed ja dokumendid;
5)abivahendi jae- ja üürihinnad, teenuse osutamise koha kontaktid ja toodete kirjeldused;
6)meditsiiniseadme hüvitamisega seotud andmed ja dokumendid.
4)Meditsiiniseadmete ja abivahendite andmekogu asutab ja selle põhimääruse kehtestab valdkonna eest vastutav minister määrusega.
5)Meditsiiniseadmete ja abivahendite andmekogu vastutav töötleja on Terviseamet.
§ 30. Andmete kättesaadavus ja edastamine Euroopa meditsiiniseadmete andmepanka
3. peatükk MEDITSIINISEADME PROFESSIONAALNE KASUTAMINE
§ 31. Meditsiiniseadme professionaalse kasutamise nõuded
1)Meditsiiniseadet võib tervishoiuteenuse osutamisel kasutada kooskõlas meditsiiniseadme sihtotstarbega ja tootja ettenähtud juhistega, arvestades tõenduspõhise meditsiini põhimõtteid, ning kui eeldatav kasu patsiendi tervisele on suurem võimalikust kahjust, arvestades igal üksikjuhul sama eesmärgiga alternatiivsete, vähem ohtlike tegevuste mõjusust, kasu ja riski.
2)Meditsiiniseadme valdaja tagab:
1)meditsiiniseadme kasutus- ja hooldustingimused, mille tootja on kehtestanud;
2)kasutusjuhiste olemasolu kasutuskohas;
3)paigaldamis- ja hooldustöö ning vajaduse korral remonttöö teostamise pädeva isiku poolt.
§ 32. Meditsiiniseadme kasutamise eeldused
1)Meditsiiniseadme professionaalne kasutaja teeb enne meditsiiniseadme professionaalse kasutamise alustamist kindlaks meditsiiniseadme tehnilise seisukorra ning korraldab professionaalse kasutaja väljaõppe, kui see on professionaalselt kasutatava meditsiiniseadme puhul nõutav.
2)Meditsiiniseadme professionaalne kasutaja koostab meditsiiniseadme professionaalse kasutamise alustamise kohta akti, kui meditsiiniseadme professionaalne kasutamine eeldab seadme töötamise õigsuse ja ohutuse kontrolli.
3^1. peatükk MEDITSIINISEADME MÜÜK MEDITSIINISEADME KAARDI ALUSEL
§ 32^1. Meditsiiniseadme müük meditsiiniseadme kaardi alusel
1)Meditsiiniseadme müügil meditsiiniseadme kaardi (edaspidi kaart)alusel tuleb ostjat teavitada meditsiiniseadme sihtotstarbekohasest ja ohutust kasutamisest, meditsiiniseadme kasutamisega kaasneda võivatest võimalikest jääkriskidest ning soovimatutest kõrvaltoimetest ja kõrvalnähtudest. Asjakohasel juhul tuleb ostja tähelepanu juhtida meditsiiniseadmega kaasnevatele piirangutele, vastunäidustustele, ettevaatusabinõudele ja hoiatustele.
2)Kaart on isikule arsti poolt sobiva meditsiiniseadme määramiseks väljakirjutatud dokument.
3)Meditsiiniseadme müügil kaardi alusel peab müüja veenduma seadme sobivuses ja vajaduse korral tagama selle kohandamise kasutajale.
4)Meditsiiniseadme müüja peab dokumenteerima seadmete kohta esitatud kaebused, märkides andmed kaebuse esitaja, seadme, kaebuse olemuse ja kaebusega seonduvate asjaolude kohta. Meditsiiniseadme müüja juures kaebuse lahendamise käik tuleb dokumenteerida.
3^2. peatükk VABAMÜÜGI SERTIFIKAAT
§ 32^2. Vabamüügi sertifikaadi väljastamine
1)Terviseamet väljastab Eestis registreeritud tootjale või volitatud esindajale taotluse alusel meditsiiniseadme ekspordiks vabamüügi sertifikaadi, mis tõendab, et tootja või volitatud esindaja registreeritud tegevuskoht on Eesti Vabariigis ning CE-märgist kandvat asjaomast meditsiiniseadet võib Euroopa Liidus turustada.
2)Vabamüügi sertifikaat koostatakse inglise keeles ja ühes eksemplaris ning väljastatakse paberil.
3)Vabamüügi sertifikaati või selle duplikaati taotlev tootja või tema volitatud esindaja on kohustatud enne taotluse esitamist tasuma vabamüügi sertifikaadi või selle duplikaadi väljastamise eest riigilõivu riigilõivuseaduse kohaselt.
4)Vabamüügi sertifikaat kehtib kaks aastat alates väljastamisest, välja arvatud juhul, kui meditsiiniseadme vastavussertifikaadi kehtivusaeg on lühem.
3^3. peatükk ASUTUSESISESELT VALMISTATAVAD MEDITSIINISEADMED
§ 32^3. Nõuded asutusesiseselt valmistatavale meditsiiniseadmele
1)Asutusesisene valmistaja võib asutusesiseselt valmistada meditsiiniseadmeid ainult juhul, kui on täidetud Euroopa Parlamendi ja nõukogu määruse (EL)2017/745 artikli 5 lõikes 5 või (EL)2017/746 artikli 5 lõikes 5 ning käesolevas seaduses sätestatud nõuded.
2)Euroopa Parlamendi ja nõukogu määruse (EL)2017/746 artikli 5 lõike 5 punkti g kohaldatakse ka B- ja C-klassi in vitro diagnostikameditsiiniseadmetele.
3)Asutusesisene valmistaja ei tohi asutusesiseselt valmistada meditsiiniseadmeid, mis sisaldavad nanomaterjali, mitteelujõulisi või mitteelujõuliseks muudetud loomset päritolu kudesid või rakke või nende preparaate või mis sisaldavad ainet, mida eraldi kasutamisel võib käsitada ravimina ravimiseaduse tähenduses.
3^4. peatükk SIIRATAVAD MEDITSIINISEADMED
§ 32^4. Nõuded siiratava meditsiiniseadmega seotud teabele
1)Meditsiiniseadme tootja koostab Euroopa Parlamendi ja nõukogu määruse (EL)2017/745 artikli 18 lõikes 3 nimetamata siiratava meditsiiniseadmega kaasneva implantaadi kaardi eesti keeles ning esitab artikli 18 lõike 1 punktides b–d nõutud teabe ja tervishoiutöötajale implantaadi kaardi täitmiseks vajaliku teabe eesti keeles või tõlgituna eesti keelde.
2)Tervishoiuteenuse osutaja peab pärast siiratava meditsiiniseadme patsiendile siirdamist täitma Euroopa Parlamendi ja nõukogu määruse (EL)2017/745 artikli 18 lõikes 2 nimetatud implantaadi kaardi ning tagama artikli 18 lõikes 1 nimetatud teabe kättesaadavuse patsiendile.
3^5. peatükk TEGUTSEMINE VASTAVUSHINDAMISASUTUSENA
§ 32^5. Nõuded vastavushindamisasutuse määramistaotlusele ning määramis- ja teavitamismenetluse ja teavitatud asutuse teabevahetuse keelenõuded
1)Taotleja esitab Euroopa Parlamendi ja nõukogu määruse (EL)2017/745 artiklis 38 või (EL)2017/746 artiklis 34 nimetatud vastavushindamisasutuse määramistaotluse (edaspidi määramistaotlus)ning Euroopa Parlamendi ja nõukogu määruse (EL)2017/745 VII lisas või (EL)2017/746 VII lisas esitatud nõuete täitmist tõendavad dokumendid Terviseametile.
2)Määramistaotlus ning vastavushindamisasutuse määramis- ja teavitamismenetlusega (edaspidi määramis- ja teavitamismenetlus)seotud dokumendid koostatakse eesti või inglise keeles. Määramistaotluse läbivaatamisega, määramis- ja teavitamismenetlusega ning teavitatud asutuse perioodilise hindamise ja uuestihindamisega seotud teabevahetust peetakse eesti või inglise keeles.
§ 32^6. Määramistaotluse läbivaatamise ning vastavushindamisasutuse määramisest teavitamise ja tegevusloa väljastamise riigilõivud
1)Taotleja, kes esitab Terviseametile määramistaotluse, peab tasuma määramistaotluse läbivaatamise eest riigilõivu riigilõivuseaduse kohaselt.
2)Taotleja, kelle suhtes on lõpule viidud Euroopa Parlamendi ja nõukogu määruse (EL)2017/745 artikli 39 või (EL)2017/746 artikli 35 kohane hindamine ning kes vastab Euroopa Parlamendi ja nõukogu määruse (EL)2017/745 VII lisale või (EL)2017/746 VII lisale, peab enne vastavushindamisasutuseks määramisest teavitamist ja tegevusloa saamist tasuma riigilõivu riigilõivuseaduse kohaselt.
§ 32^7. Tasud määramis- ja hindamismenetluse ning teavitatud asutuse perioodilise hindamise ja uuestihindamise eest
1)Taotleja, kelle määramistaotlus on hinnatud täielikuks, peab Terviseametile tasuma määramis- ja hindamismenetluse tasu käesoleva paragrahvi lõike 4 alusel kehtestatud määruse kohaselt.
2)Eestis registreeritud teavitatud asutus tasub Terviseametile teavitatud asutuse perioodilise hindamise tasu ja teavitatud asutuse uuestihindamise tasu käesoleva paragrahvi lõike 4 alusel kehtestatud määruse kohaselt.
3)Käesoleva paragrahvi lõikes 1 nimetatud määramis- ja hindamismenetluse tasu ülempiir on 20 000 eurot, lõikes 2 nimetatud teavitatud asutuse perioodilise hindamise tasu ülempiir on 10 000 eurot ja lõikes 2 nimetatud teavitatud asutuse uuestihindamise tasu ülempiir on 18 000 eurot.
4)Vastavushindamisasutuse määramis- ja hindamismenetluse, teavitatud asutuse perioodilise hindamise ja teavitatud asutuse uuestihindamise tasu suuruse ning tasu arvestamise ja tasumise korra kehtestab valdkonna eest vastutav minister määrusega.
4. peatükk RIIKLIK JÄRELEVALVE
§ 33. Riiklik järelevalve
1)Käesolevas seaduses ja selle alusel kehtestatud õigusaktides ning Euroopa Parlamendi ja nõukogu määrustes (EL)2017/745 ja (EL)2017/746 sätestatud nõuete täitmise üle teeb riiklikku järelevalvet Terviseamet.
2)Terviseameti pädevuses on riiklik järelevalve:
1)turule lastud meditsiiniseadme üle (turujärelevalve);
2)teavitatud asutusele ja tootjale käesolevas seaduses ja selle alusel kehtestatud õigusaktides ning Euroopa Parlamendi ja nõukogu määrustes (EL)2017/745 ja (EL)2017/746 sätestatud nõuete täitmise üle;
3)ohujuhtumitest teavitamise ja nende uurimise üle;
4)kliiniliste uuringute ja toimivusuuringute korraldamise üle;
5)tootja ja teavitatud asutuse vaidluse korral meditsiiniseadme liigitamise üle;
6)meditsiiniseadme professionaalseks kasutamiseks kehtestatud nõuete täitmise üle.
§ 34. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32, 49 ja 50 sätestatud riikliku järelevalve erimeetmeid korrakaitseseaduses sätestatud alusel ja korras.
§ 34^1. Riikliku järelevalve erisused
1)Korrakaitseorgan võib korrakaitseseaduse §-s 50 sätestatud meedet kohaldada kontrollitava isiku, tema esindaja või tema töötaja juuresolekul.
§ 35. Meditsiiniseadme nõuetele vastavuse kontrollimine
1)Terviseametil on lubatud meditsiiniseadme nõuetele vastavuse kontrollimisse kaasata eksperte ning tellida meditsiiniseadmete või nende osade nõuetele vastavuse kontrollimiseks hindamisteenust käesoleva seaduse § 22 lõike 10 alusel kehtestatud määruse kohaselt.
2)Hindamisteenus vormistatakse eksperdiarvamusena, milles kirjeldatakse analüüsi-, katse- ja ekspertiisitulemusi.
3)Terviseamet tasub meditsiiniseadme nõuetele vastavuse kontrollimiseks tellitud hindamisteenuse kulud ning tagastab meditsiiniseadme või hüvitab tekitatud otsese varalise kahju, kui meditsiiniseade on eksperdiarvamuse järgi nõuetekohane. Kui meditsiiniseade ei ole eksperdiarvamuse järgi nõuetekohane, hüvitab asjaomane ettevõtja Terviseametile hindamisteenuse kulud.
§ 36. Sunniraha määr
 Ettekirjutuse täitmata jätmise korral võib korrakaitseorgan rakendada sunnivahendit asendustäitmise ja sunniraha seaduses ettenähtud korras. Sunniraha ülemmäär on 32 000 eurot.
§ 37. Ettekirjutuse ja toimingu vaidlustamine
5. peatükk VASTUTUS
§ 38. Andmete esitamata jätmine, andmete muutumisest teatamata jätmine ja valeandmete esitamine
§ 39. Meditsiiniseadme turule laskmise, turul kättesaadavaks tegemise, asutusesisese valmistamise, kasutuselevõtu, levitamise ja professionaalse kasutamise nõuete rikkumine
1)Meditsiiniseadme turule laskmise, turul kättesaadavaks tegemise, asutusesisese valmistamise, kasutuselevõtu, levitamise või professionaalse kasutamise nõuete rikkumise eest –
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 39^1. Meditsiiniseadme kliinilise uuringu ja in vitro diagnostikameditsiiniseadme toimivusuuringu tegemise nõuete rikkumine
1)Meditsiiniseadme kliinilise uuringu või in vitro diagnostikameditsiiniseadme toimivusuuringu tegemise nõuete rikkumise eest –
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 40. Menetlus
 Käesolevas peatükis sätestatud väärtegude kohtuväline menetleja on Terviseamet.
6. peatükk RAKENDUSSÄTTED
§ 41. Käesoleva seaduse jõustumise hetkel juba turul olevate meditsiiniseadmete kasutamine
Käesoleva seaduse jõustumise hetkel kehtinud korra kohaselt turul olevaid ohutuid meditsiiniseadmeid võib kasutada kuni nende eeldatava mõistliku kasutusaja lõpuni.
§ 41^1. Andmete esitamine meditsiiniseadmete andmekogusse
 Kuni 2014. aasta 1. juulini võib käesoleva seaduse § 29 lõikes 3 nimetatud andmed esitada Terviseametile paberil või elektrooniliselt.
§ 41^2. Euroopa meditsiiniseadmete andmebaasiga seotud kohustuste ja nõuete rakendamine
 Kuni Euroopa Parlamendi ja nõukogu määruse (EL)2017/745 artikli 122 lõike 3 punktides d ja e ning määruse (EL)2017/746 artikli 113 lõike 3 punktides a ja f sätestatud Euroopa meditsiiniseadmete andmebaasiga seotud kohustuste rakendamise kuupäevadeni toimub teabevahetus Terviseametiga ja andmete edastamine Terviseametile enne meditsiiniseadme seaduse käesoleva redaktsiooni jõustumist kehtinud seaduse redaktsiooni kohaselt.
Geograafilise tähise kaitse seadus
§ 1. Seaduse reguleerimisala
1)Käesolev seadus reguleerib loodusliku, põllumajandusliku, käsitööndusliku või tööstusliku päritoluga kaupade ja teenuste tähistamiseks kasutatavate geograafiliste tähiste õiguskaitset, välja arvatud Euroopa Liidu tasandil kaitstavate põllumajandustoodete, toiduainete ja alkohoolsete jookide geograafilisi tähiseid ja päritolunimetusi.
2)Euroopa Parlamendi ja nõukogu määruses (EL)nr 1151/2012 põllumajandustoodete ja toidu kvaliteedikavade kohta (ELT L 343, 14.12.2012, lk 1–29)sätestatud siseriiklikke toiminguid ning Euroopa Liidu tasandil kaitstavate alkohoolsete jookide geograafiliste tähiste ja päritolunimetuste osas ettenähtud siseriiklikke toiminguid teeb Regionaal- ja Põllumajandusministeerium.
§ 2. Eesti Vabariigi ja välisriigi isiku õiguste ja kohustuste võrdsus
Geograafilise tähise õiguskaitset käsitlevates õigusaktides ettenähtud õigused ja kohustused kehtivad, arvestades käesolevas seaduses sätestatud piiranguid, võrdselt Eesti Vabariigi ja välisriigi isiku (edaspidi isik)suhtes.
§ 3. Geograafiline tähis ja geograafiline ala
1)Geograafiline tähis on:
1)geograafilise ala nimi või vihje sellele alale, mis näitab kauba või teenuse kindlat geograafilist päritolu, kui selliselt tähistatud kauba või teenuse konkreetne omadus, maine või muu tunnus on olulisel määral seostatav geograafilise alaga, kus kaupa toodetakse, töödeldakse või müügiks ette valmistatakse või kus teenust osutatakse;
2)muu sõna, sõnaühend või sümbol, mis on pikaajalise ja pideva kasutamise tulemusena muutunud olulisel määral seotuks geograafilise alaga, kus kaupa toodetakse, töödeldakse või müügiks ette valmistatakse või kus teenust osutatakse.
2)Geograafiline ala käesoleva seaduse tähenduses on riigi territoorium, selle teatud piirkond või koht. Geograafiline ala ei pea kokku langema samanimelise haldusüksuse või asustusüksusega. Geograafilise ala nimi geograafilise tähisena ei pea vastama selle geograafilise ala praegusele ametlikule nimele.
§ 4. Geograafilise tähise vorm
1)Geograafiline tähis võib vormilt olla sõnaline või kujunduslik.
2)Sõnalises vormis geograafiline tähis võib olla sõna või sõnaühend, mis on geograafilise ala nimi, sisaldab seda nime või viitab sellele.
3)Kujunduslikus vormis geograafiline tähis võib olla geograafilise ala kartograafiline kujund või sümbol, mis viitab kindlale geograafilisele alale.
2. peatükk GEOGRAAFILISE TÄHISE ÕIGUSKAITSE ALUSED
§ 5. Geograafilise tähise õiguskaitse tagamine
1)Geograafilise tähise õiguskaitse antakse geograafilise tähise registreerimisega riiklikus geograafiliste tähiste registris (edaspidi register)käesolevas seaduses sätestatud korras.
2)Geograafilise tähise õiguskaitse tagatakse riikliku järelevalvega (edaspidi järelevalve)ja riikliku sunni kohaldamisega käesolevas seaduses ettenähtud alustel ja korras.
§ 6. Geograafilise tähise õiguskaitse ulatus
Geograafilise tähise õiguskaitse ulatus määratakse geograafilise tähise registreeringu (edaspidi registreering)andmetega.
§ 7. Geograafilise tähise õiguskaitse kestus
Geograafilise tähise õiguskaitse on tähtajatu.
§ 8. Geograafilise tähisena mittekaitstav tähis
Õiguskaitset ei tagata tähisele, mis:
1)eksitab avalikkust kauba või teenuse geograafilise päritolu suhtes;
2)tähistab kaupa või teenust, mille konkreetne omadus, maine või muu iseloomulik tunnus ei ole olulisel määral seostatav kauba või teenuse geograafilise päritoluga;
3)vaatamata kauba või teenuse tegeliku geograafilise päritolu tõepärasele kajastamisele võib tekitada avalikkuses vale arusaama, et kaup või teenus pärineb teiselt geograafiliselt alalt;
4)on vastuolus avaliku korra või heade tavadega;
5)on algse geograafilise päritolu tähenduse kaotanud ja muutunud kauba või teenuse üldnimeks ja on kasutusel kauba või teenuse liigi, kvaliteedi, sordi või muude omaduste või tunnuste tähistamiseks;
6)sisaldab loomatõu või taimesordi nime või on sellega eksitavalt sarnane;
7)ei ole saanud õiguskaitset oma päritoluriigis või mille õiguskaitse on seal lõpetatud või mille kasutamisest on seal loobutud.
§ 9. Õigus taotleda geograafilise tähise registreerimist
1)Geograafilise tähise registreerimise taotlemise õigus on:
1)isikul, kes tegutseb tähisega tähistatava kauba tootjana, töötlejana või müügiks ettevalmistajana või teenuse osutajana tähises näidatud geograafilisel alal;
2)tarbijate või käesoleva lõike punktis 1 nimetatud isikute ühendusel, sõltumata selle asukohast ja juriidilisest vormist;
3)kauba või teenuse päritoluriigi pädeval ametiasutusel.
2)Käesoleva paragrahvi lõikes 1 nimetatud isik võib taotleda ainult sellise tähise registreerimist, mis vastab geograafilisele tähisele esitatud nõuetele ja on kooskõlas käesoleva seaduse §-s 4 sätestatuga ega ole §-s 8 sätestatu järgi mittekaitstav.
3)Geograafilise tähise registreerimise taotlemiseks pädevate Eesti ametiasutuste loetelu kinnitab Vabariigi Valitsus.
§ 10. Geograafilise tähise kasutaja
Registreeritud geograafilist tähist võib kauba või teenuse tähistamiseks kasutada isik, kes tegutseb registreeringus märgitud kauba tootja, töötleja või müügiks ettevalmistajana või teenuse osutajana registreeringus märgitud geograafilisel alal ja kelle kaubal või teenusel on kõik registreeringus märgitud omadused, maine või muud iseloomulikud tunnused.
§ 11. Geograafilise tähise õigusvastane kasutamine
1)Keelatud on:
1)geograafilise tähise või sellega eksitavalt sarnase tähise kasutamine kauba või teenuse tähistamiseks isikul, kes ei tegutse registreeringus märgitud kauba tootja, töötleja või müügiks ettevalmistajana ega teenuse osutajana registreeringus märgitud geograafilisel alal;
2)geograafilise tähise või sellega eksitavalt sarnase tähise kasutamine kauba või teenuse tähistamiseks, kui kaubal või teenusel puudub kas või üks registreeringus märgitud omadus, maine või muu iseloomulik tunnus;
3)geograafilise tähise või sellega eksitavalt sarnase tähise kasutamine kauba või teenuse tähistamiseks, mida registreering ei hõlma, kuid mis on registreeringuga hõlmatud kauba või teenusega samaliigiline;
4)geograafilise tähise või sellega eksitavalt sarnase tähise kasutamine muu kauba või teenuse tähistamiseks, kui see võib kaasa tuua kaitstud geograafilise tähise maine pahauskse ärakasutamise;
5)eksitava teabe kasutamine kauba või teenuse päritolu, olemuse või põhiomaduste kohta kauba või teenuse sise- või välispakendil, reklaammaterjalis või sellega seotud dokumentides;
6)sellise tähise kasutamine, mis, vaatamata kauba või teenuse tegeliku geograafilise päritolu tõepärasele kajastamisele, võib tekitada avalikkuses vale arusaama, et kaup või teenus pärineb teiselt alalt, isegi juhul, kui tegelik päritolu on näidatud;
7)teised toimingud, mis võivad avalikkust kauba või teenuse tegeliku päritolu suhtes eksitada.
2)Käesoleva paragrahvi lõikes 1 sätestatud keeld ei laiene oma ärinime kasutamisele äritegevuses, välja arvatud juhud, kui seda nime kasutatakse avalikkust eksitaval viisil.
3)Kauplemine kaubaga, mis on õigusvastaselt tähistatud registreeritud geograafilise tähisega, on keelatud, sõltumata sellest, kas vahendajat, müüjat või tarbijat kauba vastavast eripärast teavitatakse. See ei mõjuta kauba võõrandamiseks tehtud tehingu kehtivust.
§ 12. Geograafilist tähist sisaldava kaubamärgi varemkasutamisõigus
1)Kaubamärki, mis on heauskselt registreerimiseks esitatud või heauskselt registreeritud kas enne käesoleva seaduse jõustumise kuupäeva või enne, kui geograafiline tähis on oma päritoluriigis kaitse saanud, ei saa kehtetuks tunnistada, selle registreerimisest ei saa keelduda või selle kasutamist keelata põhjusel, et kaubamärk sisaldab registreeritud geograafilist tähist või on sellega eksitavalt sarnane, kui käesolev seadus ei sätesta teisiti.
2)Kaubamärgi registreerimiseks esitamine või registreerimine on heauskne, kui seda teinud isik ei teadnud ega pidanudki teadma, et tegemist on tähisega, mis näitab, et kaup või teenus on pärit kindlalt geograafiliselt alalt, kui kauba või teenuse konkreetne omadus, maine või muu iseloomulik tunnus on olulisel määral seostatav kauba või teenuse geograafilise päritoluga.
§ 13. Hoiatustähis
Registreeritud geograafilise tähise kasutaja võib sellele lisada hoiatustähise «Registreeritud geograafiline tähis» või lühendi «G».
3. peatükk ALKOHOOLSE JOOGI GEOGRAAFILISTE TÄHISTE ÕIGUSKAITSE ERISUSED
§ 14. Veinide homonüümsed geograafilised tähised
1)Veinide homonüümsed geograafilised tähised (edaspidi homonüümsed tähised)käesoleva seaduse tähenduses on identsed või eksitavalt sarnased sõnalised või kujunduslikud tähised, mida kasutatakse erinevate veinide tähistamiseks.
2)Sõnalises vormis homonüümsetel tähistel võib olla:
1)sama hääldus ja sama kirjapilt;
2)sama hääldus, kuid erinev kirjapilt;
3)erinev hääldus, kuid sama kirjapilt.
§ 15. Homonüümsete tähiste eristamise kriteeriumid
Homonüümsete tähiste üksteisest eristamisel arvestatakse vaidlustamise korral:
1)eristava teabe olemasolu ja piisavust homonüümse tähisega veini etiketil;
2)homonüümse tähise ametlikku tunnustamist selle päritoluriigis;
3)homonüümse tähise kasutamise kestust;
4)homonüümse tähise kasutamise heausksust.
§ 16. Homonüümsete tähiste õiguskaitse tagamine
Õiguskaitse antakse igale homonüümsele tähisele eraldi.
§ 17. Homonüümse tähise kasutamise eritingimus
Homonüümse tähise kasutaja on kohustatud kandma veinietiketile teabe, mis on piisav ühe homonüümse tähise eristamiseks teisest eesmärgiga mitte eksitada tarbijat.
§ 18. Registreeritud geograafilise tähise õigusvastane kasutamine alkohoolse joogi tähistamisel
Lisaks käesoleva seaduse § 11 lõigetes 1 ja 3 sätestatule on keelatud kasutada registreeritud geograafilist tähist sellise alkohoolse joogi tähistamiseks, mis ei pärine selle geograafilise tähisega osutatud geograafiliselt alalt, kaasa arvatud juhud, kui alkohoolse joogi tegelik päritolu on näidatud, kui geograafilist tähist kasutatakse tõlgitult või kui sellega kaasnevad väljendid «liik», «tüüp», «stiil», «imitatsioon» või muu seesugune.
§ 19. Alkohoolse joogi geograafilise päritolu suhtes eksitav geograafiline tähis registreeritud kaubamärgi koosseisus
Asjast huvitatud isik võib nõuda alkohoolse joogi tähistamiseks enne käesoleva seaduse jõustumise kuupäeva registreeritud kaubamärgi kehtetuks tunnistamist, kui kaubamärk sisaldab registreeritud geograafilist tähist või on sellega eksitavalt sarnane ja sellega tähistatav alkohoolne jook ei pärine selle geograafilise tähisega osutatud geograafiliselt alalt.
§ 20. Alkohoolse joogi geograafilise tähise varemkasutamisõigus
Eesti kodanik või isik, kelle alaline elu- või asukoht on Eestis ja kes on alkohoolse joogi tähistamiseks registreeritud geograafilist tähist kasutanud kas pidevalt ja heauskselt enne 1994. aasta 15. aprilli või pidevalt vähemalt 10 aasta jooksul enne seda kuupäeva, võib pärast tähise registreerimist jätkata tähise kasutamist identsete või samaliigiliste kaupade või teenuste tähistamiseks endises mahus.
4. peatükk GEOGRAAFILISE TÄHISE REGISTREERIMINE
§ 21. Register
1)Registri asutab ja registri pidamise põhimääruse kinnitab Vabariigi Valitsus.
2)Registri vastutav töötleja on Patendiamet.
3)Geograafilise tähise registreerimise taotlust (edaspidi registreerimistaotlus)menetleb ning otsuseid ja registrikandeid teeb Patendiamet.
4)Registrit peetakse eesti keeles. Võõrkeelsed dokumendid esitatakse registrile koos eestikeelse tõlkega.
§ 22. Registrikanne
1)Registrikanded on registreerimistaotluse menetluse kanne, registreeringu andmete kanne, registreeringu andmete muutmise kanne ja registreeringu kustutamise kanne.
2)Registrikanne jõustub selle tegemise päeval.
3)Registreeringu andmete kande, registreeringu andmete muutmise kande ja registreeringu kustutamise kande kohta avaldatakse teade Patendiameti ametlikus väljaandes.
4)Registreeringu andmete muutmise kande eest tasutakse riigilõivu.
§ 23. Registreering
1)Registreering tehakse geograafilise tähise registreerimise otsuse alusel.
2)Registreeringud nummerdatakse geograafiliste tähiste registreerimise järjekorras.
3)Registreering hakkab tagasiulatuvalt kehtima registreerimistaotluse esitamise kuupäevast.
4)Registreeringu andmed on:
1)registreeringu number;
2)registreeringu andmete kande tegemise kuupäev;
3)geograafilise tähise reproduktsioon;
4)kaupade ja teenuste loetelu, mille tähistamiseks geograafilist tähist kasutatakse;
5)geograafilise ala määratlus;
6)kirjeldus, mis näitab kauba või teenuse konkreetse omaduse, maine või muu iseloomuliku tunnuse seost kauba või teenuse geograafilise päritoluga ja määratleb geograafilise ala (edaspidi kirjeldus);
7)kirjelduse lühikokkuvõte;
8)andmed geograafilise tähise kaitstuse kohta selle päritoluriigis või andmed päritoluriigi pädeva ametiasutuse kohta, kes on tõendanud kauba või teenuse konkreetse omaduse, maine või muu iseloomuliku tunnuse seost kauba või teenuse geograafilise päritoluga, ning andmed päritoluriigi pädeva ametiasutuse kohta, kes on tõendanud geograafilise tähise registreerimise taotleja (edaspidi taotleja)õigust taotleda geograafilise tähise registreerimist käesoleva seaduse § 9 lõikes 1 sätestatu järgi;
9)taotleja nimi, tema elu- või asukoha aadress;
10)taotleja esindaja nimi, kui taotlejal on esindaja;
11)registreerimistaotluse number;
12)registreerimistaotluse esitamise kuupäev.
§ 24. Registreerimistaotlus
1)Taotleja võib ühes registreerimistaotluses taotleda ainult ühe geograafilise tähise registreerimist.
2)Registreerimistaotlus peab koosnema järgmistest dokumentidest:
1)geograafilise tähise registreerimise avaldus;
2)kirjeldus;
3)tõend geograafilise tähise kaitstuse kohta selle päritoluriigis või päritoluriigi pädeva ametiasutuse tõend, mis kinnitab kauba või teenuse konkreetse omaduse, maine või muu iseloomuliku tunnuse seost kauba või teenuse geograafilise päritoluga, ning päritoluriigi pädeva ametiasutuse tõend taotleja õiguse kohta taotleda geograafilise tähise registreerimist käesoleva seaduse § 9 lõikes 1 sätestatu järgi;
5)volikiri, kui taotlejatel on ühine esindaja ja geograafilise tähise registreerimise avaldusele ei ole alla kirjutanud kõik taotlejad.
3)Käesoleva paragrahvi lõike 2 punktis 3 nimetatud tõendi väljastamiseks pädevate Eesti ametiasutuste loetelu ja tõendi väljastamise korra kinnitab Vabariigi Valitsus.
4)Registreerimistaotluse dokumentide vorminõuded ja esitamise korra kehtestab valdkonna eest vastutav minister.
§ 25. Geograafilise tähise registreerimise avaldus
Geograafilise tähise registreerimise avalduses peab sisalduma:
1)geograafilise tähise registreerimise sooviavaldus;
2)geograafilise tähise reproduktsioon;
3)taotleja nimi, elu- või asukoha aadress ja muud kontaktandmed;
4)teave geograafilise tähise registreerimise taotlemise õiguse kohta käesoleva seaduse § 9 lõikes 1 sätestatu järgi;
5)kirjelduse lühikokkuvõte, mis peab vastama kirjelduse sisule;
6)taotleja esindaja nimi, kui taotlejal on esindaja;
7)taotleja või tema esindaja allkiri.
§ 26. Kirjeldus
1)Kirjelduses peab sisalduma:
1)kauba või teenuse nimi;
2)kaupa iseloomustavad tunnused (füüsikaliste, keemiliste, mikrobioloogiliste, organoleptiliste või muude omaduste loetelu vastavalt kaubale);
3)kauba valmistamise meetodit või teenust iseloomustavad tunnused;
4)geograafilise ala määratlus;
5)andmed, mis näitavad kauba või teenuse konkreetse omaduse, maine või muu iseloomuliku tunnuse seost geograafilise päritoluga.
2)Kirjelduses võivad sisalduda toorainet iseloomustavad tunnused, hoiatustähise kasutamise andmed ja muud andmed, mida taotleja peab vajalikuks esitada.
3)Kirjeldus peab andma täieliku ja täpse ettekujutuse kauba või teenuse konkreetse omaduse, maine või muu iseloomuliku tunnuse seosest kauba või teenuse geograafilise päritoluga.
4)Kui ühe ja sama geograafilise tähisega tähistatakse erinevate omadustega kaupu või teenuseid, esitatakse kirjeldus iga kauba või teenuse kohta eraldi.
§ 27. Registreerimistaotluse esitamine
1)Registreerimistaotlus esitatakse Patendiametile.
3)Riigilõiv tasutakse ühe kuu jooksul registreerimistaotluse saabumise kuupäevast arvates.
4)Taotlejate ühisele esindajale antud volikiri esitatakse kahe kuu jooksul registreerimistaotluse saabumise kuupäevast arvates.
§ 28. Taotleja esindamine
1)Geograafilise tähise registreerimise ja registreeringu jõushoidmisega seotud toiminguid teostab taotleja või tema volitatud patendivolinik.
2)Kui taotleja elu- või asukoht on väljaspool Eesti Vabariiki, esitab registreerimistaotluse taotleja või patendivolinik. Registreerimistaotluse esitamisele järgnevaid geograafilise tähise registreerimise ja registreeringu jõushoidmisega seotud toiminguid teostab ainult taotleja volitatud patendivolinik.
3)Kui registreerimistaotluse esitavad ühiselt mitu taotlejat, peavad nad volitama järgnevate geograafilise tähise registreerimise ja registreeringu jõushoidmisega seotud toimingute teostamiseks patendivoliniku või valima enda hulgast esindaja (edaspidi ühine esindaja), kelle elu- või asukoht on Eesti Vabariigis.
4)Volikirjas peab sisalduma:
1)taotleja nimi ja elu- või asukoha aadress;
2)patendivoliniku korral tema ees- ja perekonnanimi;
3)ühise esindaja korral tema nimi ja elu- või asukoha aadress;
4)volituse ulatus;
5)edasivolitamise õigus, kui esindatav selle õiguse esindajale annab;
6)volituse kehtivusaeg;
7)esindatava allkiri;
8)volikirja väljaandmise koht ja kuupäev.
5)Patendivoliniku puhul, kes esindajana teeb geograafilise tähise registreerimise ja registreeringu jõushoidmisega seotud toiminguid, eeldatakse esindusõiguse olemasolu. Esindusõiguse olemasolus kahtlemise korral on Patendiametil või tööstusomandi apellatsioonikomisjonil õigus nõuda patendivolinikult volikirja esitamist. Volikiri tuleb esitada kahe kuu jooksul nõude esitamisest arvates. Põhjendatud taotluse alusel võib Patendiamet pikendada volikirja esitamise tähtaega üks kord ühe kuu võrra.
6)Taotleja isiklikku osavõttu geograafilise tähise registreerimise ja registreeringu jõushoidmisega seotud toiminguga seotud menetlusest ei loeta esindajast loobumiseks, kui esindatav ei ole Patendiametile kirjalikult teatanud teisiti.
§ 28^1. Patendiameti teadete edastamine
1)Patendiamet edastab geograafilise tähise registreerimise ja registreeringu jõushoidmisega seotud toimingutega seonduvad teated taotleja või muu toimingu tegemist taotleva isiku esindajale, kui esindatav ei ole Patendiametile kirjalikult teatanud teisiti, ning esindaja puudumise korral isikule endale.
2)Käesoleva paragrahvi lõike 1 tähenduses loetakse esindajaks isik, kes on taotleja või muu toimingu tegemist taotleva isiku esindajana esitanud taotluse või avalduse või teinud Patendiameti menetluses muu toimingu või kes on kantud taotleja esindajana registrisse, kui esindatav ei ole Patendiametile kirjalikult teatanud teisiti.
3)Kui isikul on käesoleva paragrahvi lõike 2 tähenduses mitu esindajat, edastatakse teated viimati teatatud esindajale, eelistades samal kuupäeval teatatud esindajate korral patendivolinikust esindajat. Kui toiminguid ühiselt tegevatel isikutel on erinevad esindajad, edastatakse teated kõigile esindajatele.
4)Taotleja või muu isiku puhul, kes on taotluses või avalduses märkinud e-posti aadressi, ning patendivoliniku puhul eeldatakse nõusolekut sellega, et talle edastatakse geograafilise tähise registreerimise ja registreeringu jõushoidmisega seotud toiminguga seonduvad teated elektrooniliselt, kui isik ei ole Patendiametile kirjalikult teatanud teisiti.
§ 29. Saabumismärge
1)Registreerimistaotluse igale dokumendile tehakse saabumismärge, milles sisaldub registreerimistaotluse saabumise kuupäev ja registreerimistaotluse järjekorranumber (edaspidi registreerimistaotluse number).
§ 30. Registreerimistaotluse menetlusse võtmine
1)Registreerimistaotluse esitamise kuupäevaks loetakse selle saabumise kuupäev, kui esitatud on:
1)geograafilise tähise registreerimise sooviavaldus;
2)geograafilise tähise reproduktsioon;
3)kaupade ja teenuste loetelu, mille tähistamiseks geograafilist tähist kasutatakse;
4)geograafilise ala määratlus;
5)taotleja nimi, elu- või asukoha aadress ja muud kontaktandmed.
2)Esitatud registreerimistaotlus võetakse menetlusse, kui tasutud on riigilõiv ja esitatud volikiri, kui see on nõutav.
§ 31. Registreerimistaotluse menetlusse võtmisest keeldumine
Registreerimistaotluse menetlusse võtmisest keeldumise otsus tehakse ning registreerimistaotlus ja riigilõiv tagastatakse, kui:
1)riigilõiv ei ole tasutud ühe kuu jooksul registreerimistaotluse saabumise kuupäevast arvates;
2)volikiri on nõutav ja seda ei ole esitatud kahe kuu jooksul registreerimistaotluse saabumise kuupäevast või Patendiameti poolt vastava nõude esitamisest arvates.
§ 32. Registreerimistaotluse kontrollimine
1)Menetluse käigus ei kontrollita geograafilise tähise vastavust käesoleva seaduse § 8 punktides 1–3 ja 5–7 sätestatule ega registreerimistaotluses esitatud faktide õigsust.
2)Registreerimistaotluse dokumentide vormi ja sisu puuduste või muude menetlust takistavate asjaolude ilmnemisel teatatakse nendest taotlejale kirjalikult ning määratakse puuduste kõrvaldamiseks või asjakohaste selgituste andmiseks kahekuuline tähtaeg.
3)Taotleja avalduse alusel pikendatakse registreerimistaotluse puuduste kõrvaldamise või selgituste andmise tähtaega kuue kuuni käesoleva paragrahvi lõikes 2 nimetatud tähtaja algusest arvates. Avaldus peab olema esitatud ja riigilõiv tasutud enne käesoleva paragrahvi lõikes 2 määratud tähtaja lõppemist.
§ 33. Registreerimistaotluse parandamine ja täiendamine
Taotleja võib menetluse jooksul teha registreerimistaotluses parandusi ja täiendusi, mis ei muuda registreerimistaotluse esitamise kuupäeval selles esitatud geograafilise tähise reproduktsiooni ega laienda selles antud geograafilise piirkonna määratlust, kaupade ega teenuste loetelu.
§ 34. Registreerimistaotluse tagasivõtmine
1)Taotleja võib registreerimistaotluse menetluse jooksul tagasi võtta, esitades sellekohase kirjaliku avalduse. Registreerimistaotlus loetakse tagasivõetuks avalduse Patendiametisse saabumisel.
2)Registreerimistaotlus loetakse tagasivõetuks, kui taotleja ei ole käesoleva seaduse § 32 lõigete 2 ja 3 kohaselt määratud tähtaja lõpuks kõrvaldanud registreerimistaotluse puudusi või andnud asjakohaseid selgitusi.
§ 35. Menetluse lõpetamine
Kui registreerimistaotlus on tagasi võetud või tagasivõetuks loetud, tehakse menetluse lõpetamise otsus.
§ 36. Menetluse taastamine
Lõpetatud menetlus taastatakse tööstusomandi apellatsioonikomisjoni (edaspidi apellatsioonikomisjon)otsuse või kohtuotsuse alusel.
§ 37. Geograafilise tähise registreerimise otsus
Kui registreerimistaotlus vastab käesoleva seaduse §-des 4, 24 ja 25 ning § 26 lõigetes 1 ja 4 sätestatud nõuetele ega ole vastuolus avaliku korra või heade tavadega, tehakse viivitamata geograafilise tähise registreerimise otsus.
§ 38. Geograafilise tähise registreerimisest keeldumise otsus
Kui registreerimistaotlus ei vasta kas või ühele käesoleva seaduse §-des 4, 24 ja 25 ning § 26 lõigetes 1 ja 4 sätestatud nõuetest või on vastuolus avaliku korra või heade tavadega, tehakse viivitamata geograafilise tähise registreerimisest keeldumise otsus.
§ 39. Otsus ja selle vaidlustamine
1)Käesoleva seaduse §-des 31, 35, 37 ja 38 nimetatud otsustes peab sisalduma:
1)otsuse tegemise kuupäev;
2)otsuse põhjendus;
3)resolutsioon;
4)selgitus otsuse vaidlustamise korra ja tähtaja kohta;
5)otsuse teinud ametniku nimi ja allkiri.
2)Käesoleva seaduse §-des 31, 35, 37 ja 38 nimetatud otsused jõustuvad nende tegemise päeval.
3)Käesoleva seaduse §-des 31, 35, 37 ja 38 nimetatud otsustest teatatakse taotlejale kirjalikult.
4)Käesoleva seaduse §-des 31, 35, 37 ja 38 nimetatud otsuseid võib taotleja vaidlustada apellatsioonikomisjonis kahe kuu jooksul otsuse tegemise päevast arvates.
§ 40. Registri avalikkus ja teabe väljastamine
1)Menetluse käigus on lubatud väljastada teavet ainult registreerimistaotluse numbri, esitamise kuupäeva, geograafilise tähise reproduktsiooni, geograafilise ala määratluse, kaupade või teenuste loetelu, taotleja nime ja taotleja esindaja nime kohta.
2)Pärast geograafilise tähise registreerimise otsuse tegemist on geograafilise tähise kohta registris olevad andmed ja dokumendid avalikud.
3)Registrist teabe väljastamise eest tasutakse riigilõivu, välja arvatud teabe väljastamine järelevalveasutusele, apellatsioonikomisjonile või kohtule.
§ 41. Geograafilise tähise registreerimise tunnistus
1)Geograafilise tähise registreerimise tunnistus (edaspidi tunnistus)on dokument, mis tõendab registreeringut.
2)Tunnistus antakse välja Eesti Vabariigi nimel.
3)Tunnistuse numbriks on registreeringu number.
4)Tunnistuse vorminõuded ja vormistamise korra kehtestab valdkonna eest vastutav minister.
§ 42. Tunnistuse väljaandmine
1)Pärast registreeringu tegemist annab Patendiamet 10 tööpäeva jooksul taotlejale välja tunnistuse.
3)Taotleja avalduse alusel väljastatakse talle elektroonilise tunnistuse ärakiri paberil. Ärakirja väljastamise eest tasutakse riigilõiv. Ärakiri väljastatakse ühe kuu jooksul avalduse esitamisest arvates, ent mitte enne nõutava riigilõivu tasumist.
4)Taotleja avalduse alusel võib talle välja anda tunnistuse duplikaadi. Duplikaadi väljastamise eest tasutakse riigilõiv. Duplikaat väljastatakse ühe kuu jooksul avalduse esitamisest arvates, ent mitte enne nõutava riigilõivu tasumist.
5. peatükk ÕIGUSTE VAIDLUSTAMINE JA KAITSE
§ 43. Registreeringu vaidlustamine
1)Asjast huvitatud isik või järelevalveasutus, kes leiab, et taotlejal ei olnud käesoleva seaduse § 9 lõikes 1 sätestatu järgi õigust esitada registreerimistaotlust, võib esitada apellatsioonikomisjonile registreeringu õigusvastaseks tunnistamise avalduse taotleja, tema pärija või õigusjärglase vastu.
2)Käesoleva paragrahvi lõikes 1 nimetatud avalduse saab esitada ühe aasta jooksul registreeringu andmete kande teate avaldamise kuupäevast arvates.
3)Asjast huvitatud isik või järelevalveasutus, kes leiab, et taotlejal ei olnud käesoleva seaduse § 9 lõikes 2 sätestatu järgi õigust esitada registreerimistaotlust, võib esitada apellatsioonikomisjonile registreeringu õigusvastaseks tunnistamise avalduse taotleja, tema pärija või õigusjärglase vastu.
4)Käesoleva paragrahvi lõikes 3 nimetatud avalduse saab esitada registreeringu kehtivusaja jooksul.
5)Asjast huvitatud isik, kes leiab, et registreering on vastuolus käesoleva seaduse §-s 4, 24 või 25 või § 26 lõikes 1 või 4 sätestatud nõuetega, avaliku korra või heade tavadega, võib esitada apellatsioonikomisjonile avalduse nõudega tunnistada registreering õigusvastaseks ning kohustada Patendiametit menetlust taastama ja uut otsust tegema.
6)Käesoleva paragrahvi lõikes 5 nimetatud avalduse saab esitada kolme kuu jooksul registreeringu andmete kande teate avaldamise kuupäevast arvates.
6^1)Käesoleva paragrahvi lõikes 1, 3 või 5 nimetatud avalduse menetlusosaline, keda apellatsioonikomisjoni otsus ei rahulda, võib esitada tööstusomandi õiguskorralduse aluste seaduse § 64 lõikes 1 sätestatud tähtaja jooksul hagi teise menetlusosalise vastu registreeringu õigusvastaseks tunnistamiseks või selle aluseks oleva asjaolu puudumise kindlakstegemiseks.
7)Patendiamet teeb jõustunud apellatsioonikomisjoni või kohtu otsuse põhjal kande registrisse, kui käesoleva paragrahvi lõikes 1, 3 või 5 nimetatud isik esitab Patendiametile avalduse, millele on lisatud teave jõustunud otsuse kohta.
§ 44. Registreeringu vaidlustamine registreeringu andmete muutmiseks
1)Asjast huvitatud isik või järelevalveasutus, kes leiab, et registreeringus olev kaupade või teenuste loetelu, geograafilise ala määratlus või kirjeldus on ebatäpne või ei ole piisav, võib esitada apellatsioonikomisjonile registreeringu andmete muutmise avalduse taotleja, tema pärija või õigusjärglase vastu.
2)Käesoleva paragrahvi lõikes 1 nimetatud avalduse saab esitada registreeringu kehtivusaja jooksul.
2^1)Käesoleva paragrahvi lõikes 1 nimetatud avalduse menetlusosaline, keda apellatsioonikomisjoni otsus ei rahulda, võib esitada tööstusomandi õiguskorralduse aluste seaduse § 64 lõikes 1 sätestatud tähtaja jooksul hagi teise menetlusosalise vastu registreeringu andmete muutmiseks või selle aluseks oleva asjaolu puudumise kindlakstegemiseks.
3)Patendiamet teeb jõustunud apellatsioonikomisjoni või kohtu otsuse põhjal kande registrisse, kui käesoleva paragrahvi lõikes 1 nimetatud isik esitab Patendiametile avalduse, millele on lisatud teave jõustunud otsuse kohta.
§ 45. Õiguskaitsevahendid registreeritud geograafilise tähise õigusvastase kasutamise korral
Asjast huvitatud isik võib registreeritud geograafilise tähise õigusvastase kasutamise korral nõuda:
1)registreeritud geograafilise tähise õigusvastase kasutamisega tekitatud kahju hüvitamist vastavalt võlaõigusseaduse §-le 1043;
2)registreeritud geograafilise tähise õigusvastase kasutamise lõpetamist ja edasisest rikkumisest hoidumist vastavalt võlaõigusseaduse §-le 1055;
3)registreeritud geograafilise tähise õigusvastase kasutamise teel saadu väljaandmist vastavalt võlaõigusseaduse §-dele 1037 ja 1039.
§ 46. Geograafilise tähise alase vaidluse lahendamise erisused
1)Geograafilise tähise registreerimise, registreeringu kehtivuse ja registreeritud geograafilise tähise õigusvastase kasutamisega seotud kaebusi ja hagisid, hagi tagamise ja esialgse õiguskaitse taotlusi ning muid käesolevas seaduses nimetatud kaebusi ja hagisid vaatab läbi Harju Maakohus.
2)Käesoleva seaduse § 43 lõigetes 1 ja 3 ning § 44 lõikes 1 nimetatud avalduse esitamisest teatab kohus ametlikus väljaandes Ametlikud Teadaanded ning määrab tähtaja, mille jooksul geograafilise tähise kasutajad võivad esitada kohtule avalduse protsessi astumiseks hageja või kostja poolel, kusjuures tähtaeg ei või olla lühem kui kaks kuud teate avaldamise kuupäevast arvates.
3)Kohus saadab Patendiametile teadmiseks geograafilise tähise kaitse alases vaidluses tehtud lahendi ärakirja ka siis, kui Patendiamet ei ole protsessis osalenud.
4)Isikul, kelle vastu on esitatud hagi käesoleva seaduse § 45 alusel, on õigus esitada vastuhagi § 43 lõikes 1, 3 või 5 või § 44 lõikes 1 nimetatud nõudes.
§ 47. Esindaja geograafilise tähise alases kohtuvaidluses
1)Patendivolinik võib olla geograafilise tähise alases vaidluses esindajaks maakohtus ja ringkonnakohtus. Riigikohtus võib patendivolinik olla esindajaks koos vandeadvokaadiga.
3)Geograafilise tähise õiguspärast kasutajat võib õiguste kaitsel esindada õigusvõimeline esindusorganisatsioon, mille liige ta on.
5^1. peatükk RIIGILÕIV
§ 47^1. Riigilõiv
Käesolevas seaduses ettenähtud juhtudel tasutakse registreerimistaotluse läbivaatamise, teabe väljastamise ja muude toimingute tegemise eest riigilõivu riigilõivuseaduses sätestatud määras.
§ 47^2. Unikaalse viitenumbri teatamine
Pärast registreerimistaotluse menetlusse võtmist või avalduse esitamist teatab Patendiamet taotlejale või avalduse esitajale unikaalse viitenumbri riigilõivu tasumiseks. Unikaalset viitenumbrit ei teatata, kui isik on riigilõivu juba tasunud.
§ 47^3. Riigilõivu tasumine
1)Riigilõiv tasutakse Rahandusministeeriumi kontole.
2)Kui riigilõiv tasutakse unikaalse viitenumbriga, märgitakse maksedokumendile unikaalne viitenumber, mis on seotud toiminguga, mille eest riigilõiv tasutakse.
3)Riigilõiv loetakse tasutuks, kui see on unikaalse viitenumbri alusel laekunud ettenähtud kontole või kui Patendiametile on esitatud käesoleva seaduse § 47^4  lõikes 1 nimetatud andmed riigilõivu tasumise kohta.
§ 47^4. Riigilõivu tasumise kohta andmete esitamine
1)Kui riigilõiv tasutakse ilma unikaalse viitenumbrita, esitab taotleja või muu geograafilise tähise alase toimingu tegemist taotlev isik Patendiametile riigilõivu tasumise tähtpäevaks riigilõivu tasumise kohta järgmised andmed:
1)maksedokumendi number;
2)makse kuupäev;
3)maksja nimi;
4)tasutud summa suurus;
5)selle toimingu nimetus, mille eest riigilõiv tasutakse, või riigilõivuseaduse asjakohase paragrahvi number;
6)registreerimistaotluse number, geograafilise tähise registreeringu number või nende puudumise korral muud andmed, mis võimaldavad geograafilise tähise tuvastada.
2)Andmed riigilõivu tasumise kohta esitatakse iga registreerimistaotluse või registreeringu ja iga toimingu või tegevuse kohta eraldi. Kui riigilõiv tasutakse korraga mitme toimingu tegemise eest, esitatakse loetelu tasutud summa registreerimistaotluste või registreeringute ja toimingute vahel jaotumise kohta.
§ 47^5. Riigilõivu tasumise kontrollimise kord
1)Kui andmed riigilõivu tasumise kohta on esitatud tähtpäevaks, kuid riigilõiv ei ole nõutavas summas Rahandusministeeriumi kontole laekunud, võib Patendiamet tasumise kontrollimiseks nõuda andmed esitanud isikult pangaasutuse kinnitatud riigilõivu tasumist tõendava dokumendi esitamist.
2)Kui riigilõiv tuleb tasuda kindlaks tähtpäevaks, loetakse see tähtaegselt tasutuks ka juhul, kui ettenähtud summas riigilõiv on unikaalse viitenumbri alusel laekunud ettenähtud kontole kolme pangapäeva jooksul Patendiameti poolt unikaalse viitenumbri väljastamisest arvates.
6. peatükk RIIKLIK JÄRELEVALVE
§ 48. Järelevalve teostamise alused
§ 49. Riiklik järelevalve
Käesolevas seaduses sätestatud nõuete täitmise üle teostavad riiklikku järelevalvet:
1)Tarbijakaitse ja Tehnilise Järelevalve Amet;
2)Põllumajandus- ja Toiduamet registreeritud geograafilise tähise nimetuse nõuetekohase kasutamise ning registreeritud geograafilise tähise kirjelduses sätestatud nõuetele vastavuse üle.
§ 50. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 49, 50 ja 52 sätestatud riikliku järelevalve erimeetmeid korrakaitseseaduses sätestatud alusel ja korras.
§ 51. Ärisaladuse hoidmine
7. peatükk VASTUTUS GEOGRAAFILISE TÄHISE ÕIGUSVASTASE KASUTAMISE EEST
8. peatükk LÕPPSÄTTED
§ 56. Riigilõiv
§ 56^1. Enne 2019. aasta 1. aprilli kohtule esitatud kaebuse, avalduse ja hagi menetlemine
1)Enne 2019. aasta 1. aprilli käesoleva seaduse alusel kohtule esitatud avaldust menetletakse kohtus ka juhul, kui alates nimetatud kuupäevast on asjaomase vaidluse lahendamiseks ette nähtud kohustuslik kohtueelne menetlus apellatsioonikomisjonis.
2)Enne 2019. aasta 1. aprilli käesoleva seaduse alusel kohtule esitatud kaebust, avaldust või hagi menetletakse muus maakohtus peale Harju Maakohtu ka juhul, kui alates nimetatud kuupäevast on asjaomase kaebuse, avalduse või hagi lahendamiseks ainupädevus Harju Maakohtul.
Rahvatervise seadus
§ 1. Seaduse eesmärk
1)Käesoleva seaduse eesmärk on inimese tervise kaitsmine, haiguste ennetamine ja tervise edendamine, mis saavutatakse riigi, omavalitsuse, avalik- ja eraõigusliku juriidilise isiku ning füüsilise isiku kohustustega ning riiklike ja omavalitsuslike abinõude süsteemiga.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Seaduses kasutatavad mõisted
Käesolevas seaduses kasutatakse mõisteid järgmises tähenduses:
1)rahvatervis – sektoritevaheline valdkond, mis hõlmab kõiki rahvastiku tervist parandavaid ja ebasoovitavat tervisemõju ennetavaid ja vähendavaid organiseeritud tegevusi eesmärgiga pikendada elanike eluiga, parandada nende elukvaliteeti ning vähendada tervisealast ebavõrdsust;
2)tervis – inimese füüsilise, vaimse ja sotsiaalse heaolu seisund, mitte ainult puuete ja haiguste puudumine;
2^1)rahvastiku tervis – kindla territooriumi elanike füüsilise, vaimse ja sotsiaalse heaolu seisund ning selle jagunemine erinevate rahvastikurühmade vahel;
3)tervisekaitse – inimese tervisele ohutu elukeskkonna tagamisele ning elukeskkonnaga seonduvate tervisehäirete ja haiguste vältimisele suunatud tegevus;
4)tervise edendamine – inimese tervist väärtustava ja soodustava käitumise ja elulaadi kujundamine ning tervist toetava elukeskkonna sihipärane arendamine;
5)haiguste ennetamine – inimese haiguseelsete seisundite varasele avastamisele suunatud tegevus ja meetmed haigestumise vältimiseks;
6)tervisekasvatus – teabe sihipärane levitamine ja inimese harjumuste kujundamine tervise säilitamiseks ja tugevdamiseks;
7)elukeskkond – inimesega kokkupuutuva loodusliku, tehisliku ja sotsiaalse keskkonna tegurite kogum, mis mõjutab või võib mõjutada inimese tervist;
8)rahvusvahelise tähtsusega rahvatervise hädaolukord – käesoleva seaduse tähenduses erakorraline sündmus, mis kujutab ohtu rahva tervisele ja teistele riikidele haiguse rahvusvahelisest levikust tingituna ja mis potentsiaalselt vajab rahvusvaheliselt koordineeritud tõrjemeetmeid;
9)tervise- ja heaoluprofiil – strateegilise planeerimise alusdokument, milles on kirjeldatud ja analüüsitud kindla territooriumi elanike tervise ja heaolu seisundit ning neid mõjutavaid tegureid;
10)tervisemõjur – sotsiaal-majanduslik, käitumuslik, psühhosotsiaalne või keskkondlik tegur, mis võib omada rahvastiku tervisele soovitavat või ebasoovitavat mõju;
11)tervist toetav teenus – iga teenus, millel on rahvastiku tervisele otsene või kaudne positiivne mõju või mis on vajalik rahvastiku tervise seisundi säilitamiseks.
§ 3. Tervisekaitse, haiguste ennetamise ja tervise edendamise põhiülesanded
Tervisekaitse, haiguste ennetamise ja tervise edendamise põhiülesanded on:
1)üksikisiku, perekonna ja rahva tervise väärtustamine;
2)abinõude süsteemi väljatöötamine, seadustamine ja rakendamine laste tervisliku arengu tagamiseks, nakkuslike ja mittenakkuslike, kutse- ja muude haiguste ärahoidmiseks ja vähendamiseks, varajase suremuse ja invaliidistumise vähendamiseks, elukvaliteedi paranemiseks ja töövõimelise ea pikenemiseks;
3)elukeskkonna uurimine ja selle ohutegurite hindamine, inimese terviseseisundi jälgimine ning prognoosimine sõltuvalt elukeskkonna seisundist;
4)avalikkuse teavitamine elukeskkonna seisundi halvenemisest või halvenemise ohust;
5)erinevuste vähendamine riigi eri piirkondade ja inimeste eri rühmade terviseseisundis;
6)tervisekaitse õigusaktide väljatöötamine, kehtestamine ja riiklik järelevalve nende täitmise üle.
§ 4. Elukeskkonna- ja tervisekaitse põhinõuded
Elukeskkonna- ja tervisekaitse põhinõuded on:
1)inimene ei tohi ohustada teise inimese tervist oma otsese tegevusega või elukeskkonna halvendamise kaudu;
2)müügiks ette nähtud toiduainete tootmisel, valmistamisel, vedamisel, säilitamisel ja müümisel peab olema välditud nakkus- või muu terviseohu tekkimine ja levik;
3)joogi- ja suplusvesi peab olema tervisele ohutu;
3^1)pakendatud looduslik mineraalvesi ja allikavesi peavad olema tervisele ohutud;
4)tarbekaubad, eelkõige lastekaubad peavad olema valmistatud sellistest materjalidest ja niisugusel viisil, et nende tavapärane kasutamine oleks ohutu inimese tervisele;
4^1)kosmeetikatooted peavad olema sellise koostisega ning käideldud niisugusel viisil, et nad ettenähtud kasutamise korral oleksid ohutud inimese tervisele;
6)Eestis valmistatud ja imporditud kaupadele esitatakse ühesuguseid nõudeid;
7)ehitised, rajatised ja transpordivahendid peavad olema projekteeritud ning ehitatud nii, et nende sihipärane kasutamine soodustaks tervise säilimist ning arvestaks liikumispuuetega inimeste vajadusi;
8)õppe- ja töötingimused ning õppe- ja töövahendid peavad olema tervisele kahjutud ning nendes tegevusvaldkondades, kus võivad esineda tervist kahjustavad tegurid, peab inimene enne õppima või tööle asumist ja edaspidi perioodiliselt läbima tervisekontrolli;
9)eluaseme- ja puhketingimused peavad soodustama tervise säilimist;
10)teenuste osutamine majutus-, spordi-, puhke-, laste-, õppe-, tervishoiu-, isikuteenindus- ja hoolekandeasutustes ei tohi kahjustada tervist;
11)ruumide valgustus ei tohi kahjustada nägemist ning peab võimaldama töö- ja õppeülesannete täitmist;
12)ultraviolettkiirguse, infrapunakiirguse, raadiosagedusega kiirguse, madalsagedusliku kiirguse, staatilise elektri- ja magnetvälja (mitteioniseeriva kiirguse)ning nähtava valguse allikate kasutamine peab olema nõuetekohane, inimese tervisele ohutu ning vastama kehtestatud piirväärtustele;
13)müra-, vibratsiooni-, ultraheli- ja infrahelitase ei tohi esile kutsuda tervisehäireid ning peab vastama puhke- ja olmetingimustele kehtestatud nõuetele;
15)surnute hoidmine, vedamine, matmine ja ümbermatmine peab olema korraldatud nii, et see ei ohustaks inimeste tervist.
§ 5. Haiguste ennetamise vahendid
Haiguste ennetamise vahendid on:
1)laste tervisliku arengu tagamiseks ja tervisehäirete varajaseks avastamiseks laste ennetav arstlik tervisekontroll;
2)nakkushaiguste levikut tõkestavate abinõude rakendamine ja kaitsepookimine nakkushaiguste vältimiseks;
3)tervistkahjustaval tööl töötavate inimeste tervise eelnev ja perioodiline arstlik kontrollimine töötingimuste tõttu tekkida võivate tervisehäirete ja kutsehaiguste ärahoidmiseks ja varajaseks avastamiseks;
4)krooniliste mittenakkuslike haiguste ennetamiseks riskitegurite kontrollimine ja neid vältivate programmide väljatöötamine ning elluviimine;
5)haiguste varase avastamise programmide väljatöötamine ja riskirühmade uurimine.
§ 6. Tervise edendamise vahendid
Tervise edendamise vahendid on:
1)tervisekasvatus ja terviseõpetus haridusprogrammide osana;
2)terviseteabe levitamine ja tervislike eluviiside motiveerimine;
3)tervistavate teenuste arendamine;
4)eluviisi mõjutamine ja käitumisriski vähendamine;
5)tervistsoodustava elukeskkonna kujundamine.
2. peatükk Riigi, kohaliku omavalitsuse ning avalik- ja eraõigusliku juriidilise isiku ning füüsilise isiku ülesanded
§ 7. Vabariigi Valitsuse ülesanded
1)Vabariigi Valitsuse ülesanded on:
1)riigi tervisekaitse ja tervise edendamise poliitika üldine juhtimine;
2)tervisekaitse riikliku järelevalve tagamine;
3)tervisele ohutu elukeskkonna loomisele, tervisehäirete ja haiguste ennetamisele ning tervise edendamisele suunatud riiklike programmide kinnitamine.
2)Vabariigi Valitsus kehtestab tervisekaitse õigusaktid:
7)olmeteenuste osutamiseks elanikele;
10)ujulatele, basseinidele ja veekeskustele, nende ruumidele, ohutusele, basseiniveele ning teenuse osutamisele;
11)koolieelsete lasteasutuste, põhikoolide ja gümnaasiumide maa-alale, hoonetele, ruumidele, sisustusele, sisekliimale ja korrashoiule.
§ 8. Sotsiaalministeeriumi ülesanded
1)Sotsiaalministeeriumi ülesandeks on:
1)tervisekaitse, haiguste ennetamise ja tervise edendamise kavandamine ja kavandatu elluviimine;
2)tervisekaitse, haiguste ennetamise ja tervise edendamise alaste seaduste ja muude õigusaktide eelnõude väljatöötamine;
3)teiste ministeeriumide poolt ettevalmistatud tervisekaitse, haiguste ennetamise ja tervise edendamisega seonduvate õigusaktide eelnõude kooskõlastamine;
4)Vabariigi Valitsusele ettepanekute tegemine eriolukorra kehtestamiseks riigis või selle osas nakkushaiguste, mürgistuste ning kiirguskahjustuste likvideerimiseks;
5)teiste ministeeriumide, ametite ja inspektsioonide tegevuse koordineerimine ning tulemuslikkuse analüüsimine tervisekaitse ja tervise edendamise alal;
6)tervisele ohutu elukeskkonna loomisele, tervisehäirete ja haiguste ennetamisele ning tervise edendamisele suunatud riiklike programmide ja projektide ning muude abinõude kavandamine ja elluviimise korraldamine;
7)tervisekasvatuse ja tervisliku eluviisi kujundamisele ning tervise väärtustamisele suunatud tegevuse korraldamine, samuti koostöös Haridus- ja Teadusministeeriumiga terviseõpetuse korraldamine õppeasutustes;
8)tervisekaitse, haiguste ennetamise ja tervise edendamise alaste teadusuuringute koordineerimine;
9)tervisekaitse riikliku järelevalve koordineerimine Terviseameti kaudu;
10)keskkonnast tingitud terviseohtude seire korraldamine;
12)rahvastiku tervisega seonduvate andmete kogumine ja isikuandmete töötlemine riikliku tervise- ja tervishoiupoliitika väljatöötamiseks ning elluviimiseks kooskõlas isikuandmete kaitse seaduse ja avaliku teabe seadusega.
2)Valdkonna eest vastutav minister kehtestab tervisekaitse õigusaktid järgmiste valdkondade kohta:
3)põhikoolide ja gümnaasiumide päevakavad ja õppekorraldus;
4)toitlustamine koolieelsetes lasteasutustes, põhikoolides ja gümnaasiumides, tervishoiu- ja hoolekandeasutustes;
6)koolieelsete lasteasutuste tervise edendamine ja päevakava;
8)noorte püsilaagrid;
8^1)lapsehoiuteenus ja asendushooldusteenus asenduskodus ja perekodus;
8^2)igapäevaelu toetamise teenus, toetatud elamise teenus, kogukonnas elamise teenus ja ööpäevaringne erihooldusteenus ning nimetatud teenuste osutamise ruumid, ruumide sisustus ja nende korrashoid ning maa-ala;
9)laste ja täiskasvanute hoolekandeasutused, välja arvatud asenduskodu, perekodu ja erihoolekandeteenust osutav asutus;
12)ilu- ja isikuteenuste osutamine;
13)kosmeetikatoodete terviseohutuse kontrollimine;
16)ühissõidukid ja reisiteenused;
17)mitteioniseeriva kiirguse, müra-, vibratsiooni-, ultra- ja infraheli taseme piirväärtused elu- ja puhkealal, elamutes ja ühiskasutusega hoonetes, paikse saasteallika sanitaarkaitsealal, õpperuumides ja muudes kohtades, kus inimene viibib pikemat aega, samuti käesolevas punktis loetletud füüsikaliste suuruste taseme mõõtmise meetodid;
22)toidunormid kinnipidamisasutustes;
23)ravimuda turustamine, säilitamine ja kasutamine.
§ 9. Maavanema ülesanded
§ 10. Kohaliku omavalitsuse üksuse ülesanded
1)Kohaliku omavalitsuse üksuste ühiselt täidetavad ülesanded on:
1)elanike tervist, heaolu ja turvalisust toetava elukeskkonna kujundamine;
2)maakonna või piirkonna tervise- ja heaoluprofiili koostamine ning selles sisalduva teabega arvestamine maakonna või piirkondliku arengustrateegia koostamisel;
3)rahvastiku tervist toetavate tegevuste elluviimine ja tervist toetavate teenuste pakkumine maakonnas või piirkonnas vähemalt tervise- ja heaoluprofiilis kajastatud prioriteetsete tervisemõjurite ohjamiseks;
4)riiklike rahvatervisealaste tegevuste toetamine maakonnas või piirkonnas;
5)maakondlikul või piirkondlikul tasandil rahvatervise ja sellega tihedalt seotud valdkondade juhtimiseks vajalike võrgustike loomine ja nende töö korraldamine.
2)Kohaliku omavalitsuse üksuse ülesanded on:
1)tervisekaitsealaste õigusaktide täitmise korraldamine ja nende järgimise kontrollimine kohaliku omavalitsuse maa-alal;
2)elanikkonna haiguste ennetamisele ja tervise edendamisele suunatud tegevuse korraldamine kohaliku omavalitsuse maa-alal.
§ 11. Tervise- ja heaoluprofiil
1)Tervise- ja heaoluprofiilis esitatakse järgmine teave:
1)haldusüksuse või piirkonna elanike üldandmed ning ülevaade haldusüksuse või piirkonna rahvastiku tervise ja heaolu seisundist ning tervisemõjuritest;
2)käesoleva lõike punktis 1 nimetatud andmete analüüs;
3)kokkuvõte haldusüksuse või piirkonna prioriteetsetest tervise- ja heaolunäitajatest ning peamistest tervisemõjuritest.
2)Tervise- ja heaoluprofiili koostaja uuendab tervise- ja heaoluprofiili vähemalt kord nelja aasta jooksul.
§ 12. Avalik- ja eraõigusliku juriidilise isiku ning füüsilise isiku ülesanded
1)Avalik- ja eraõiguslik juriidiline isik ning füüsiline isik tagab enne tootmise alustamist tootmistingimuste ja toote terviseohutuse uurimise, kahjulike tegurite määramise meetodite puudumisel nende väljatöötamise, toote tehnilise normdokumendi puudumisel selle vormistamise järgmistes tootmisvaldkondades:
1)mineraal- ja joogiveega kokkupuutumiseks ettenähtud materjalide ja esemete tootmine;
2)tehismaterjalide ja neid sisaldavate esemete, valmistamine;
3)lastekaupade, kosmeetikatoodete ja inimesega vahetult kokkupuutuvate või ruumides kasutatavate muude tarbekaupade valmistamine;
4)tervist kahjustada võivate kiirgus-, müra- vibratsiooniallikate valmistamine.
3)Avalik- ja eraõiguslik juriidiline isik ning füüsiline isik esitab kohaliku omavalitsuse nõudel tervisekaitse riiklikule järelevalveasutusele kooli, lasteasutuse, hoolekandeasutuse, lapsehoiuteenuseid osutava ettevõtte ning ilu- ja isikuteenuseid osutava ettevõtte ehitusprojekti, sealhulgas hooldusjuhendi koopia, ehitise tervisekaitsenõuetele vastavuse kontrollimiseks ja terviseohutuse hinnangu andmiseks.
5)Avalik- ja eraõiguslik juriidiline isik ning füüsiline isik informeerib viivitamatult tervisekaitse riikliku järelevalve asutust ja kohalikku omavalitsust avariidest ja olukordadest, mis võivad halvendada inimeste tervist ja elukeskkonda.
6)Avalik- ja eraõiguslik juriidiline isik ning füüsiline isik ei tohi levitada inimese tervist ja elukeskkonda kahjustada võivaid ideid, arvamusi, veendumusi ja muud teavet sõnas, trükis või muul viisil.
7)Avalik- ja eraõiguslik juriidiline isik ning füüsiline isik, kes on ehitise, selle osa või ümbritseva maa-ala omanik või valdaja, rakendab ennetavaid meetmeid ja tagab desinsektsiooni, deratisatsiooni ja desinfektsiooni kahjurputukate, -näriliste ja teiste kahjulike organismide arvukuse vähendamiseks ning kahjustava toime ärahoidmiseks.
10)Avalik- ja eraõiguslik juriidiline isik ning füüsiline isik, kes on ujulas, basseinis või veekeskuses ujumis- või suplemisteenuse osutaja:
1)tagab ohutud kasutustingimused, kasutatava vee nõuetekohasuse ning vee kontrolli ja uuringud akrediteeritud laboris käesoleva seaduse ning selle alusel kehtestatud õigusaktide nõuete kohaselt;
2)avaldab teabe ujulas, basseinis ja veekeskuses kasutatava vee kvaliteedinäitajate kohta vastavalt keskkonnainfo kättesaadavuse ja keskkonnaasjade otsustamises üldsuse osalemise ning neis asjus kohtu poole pöördumise konventsiooni nõuetele avaliku teabe seaduses sätestatud korras.
§ 12^1. Avalik- ja eraõigusliku juriidilise isiku ning füüsilise isiku ülesanded loodusliku mineraalvee ja allikavee turustamisel ning allika kasutamisel
§ 12^2. Avalik- ja eraõigusliku juriidilise isiku ning füüsilise isiku ülesanded kosmeetikatoodete tootmisel, kättesaadavaks tegemisel ja kasutamisel
1)Isik, kes vastutab kosmeetikatoote tootmise, turule laskmise või kättesaadavaks tegemise eest, peab tagama, et on täidetud Euroopa Parlamendi ja nõukogu määruses (EÜ)nr 1223/2009 kosmeetikatoodete kohta (ELT L 342, 22.12.2009, lk 59–209)(edaspidi kosmeetikamäärus)sätestatud asjakohased nõuded.
7)Kosmeetikamääruse artikli 19 lõikes 4 nimetatud kosmeetikatoodete kohta esitab toote kättesaadavaks tegemise eest vastutav isik sama määruse artikli 19 lõikes 1 nõutud teabe tootemahutil või -pakendil või tootega kaasa antaval teabelehel.
8)Kosmeetikatoodete tootjad, importijad, levitajad ja kutsealases tegevuses kasutajad ning tervishoiuteenuse osutajad peavad kosmeetikamääruse artikli 23 kohaselt viivitamata teavitama Terviseametit kosmeetikatoote kasutamisel ilmnenud tõsisest soovimatust mõjust.
9)Kosmeetikatooteid, mis on ette nähtud hammaste valgendamiseks või pleegitamiseks ja mis sisaldavad vesinikperoksiidi või millest vabaneb vesinikperoksiidi vahemikus > 0,1% ≤ 6% (edaspidi hambavalgendustooted), on lubatud müüa üksnes hambaarstidele hulgikaubanduse korras.
10)Ettevõtja, kes soovib müüa hambavalgendustooteid, peab esitama majandustegevuse seadustiku üldosa seaduse kohase majandustegevusteate.
11)Majandustegevusteates märgitakse lisaks majandustegevuse seadustiku üldosa seaduses sätestatud andmetele:
1)tegevuskoht või tegevuskohad;
2)e-kaubanduse korral veebilehe aadress.
§ 13. Tervisekaitse, haiguste ennetamise ja tervise edendamise ülesandeid täitvad asutused
1)Tervisekaitse, haiguste ennetamise ja tervise edendamise põhiülesandeid täidavad tervishoiuasutused vastavalt oma põhitegevuse suunale.
2)Tervisekaitsenõuete elluviimist korraldavad täidesaatva riigivõimu asutused, avalik- ja eraõiguslikud juriidilised isikud ning füüsilised isikud vastavalt oma pädevusele.
3)Elukeskkonna objektide terviseohutust hindavad Terviseameti järelevalveametnikud.
§ 13^1. Terviseameti ülesanded
3)Kosmeetikatoodete valdkonnas on pädev asutus Terviseamet, kes:
1)haldab ja kasutab kosmeetikamääruse artikli 13 kohaselt Euroopa Komisjoni poolt kättesaadavaks tehtud teavet;
2)kontrollib vajaduse korral toote andmiku vastavust kosmeetikamääruse artikli 11 lõikes 2 sätestatud nõuetele;
3)kogub ja menetleb andmeid kosmeetikatoote kasutamisel ilmnenud tõsise soovimatu mõju kohta kosmeetikamääruse artikli 23 kohaselt;
4)vahetab teavet ja teeb koostööd teiste riikide pädevate asutuste, Euroopa Komisjoni ja rahvusvaheliste organisatsioonidega;
5)hindab regulaarselt vähemalt iga nelja aasta tagant järelevalve toimimist, edastab tulemused kosmeetikamääruse artikli 22 kohaselt teistele liikmesriikidele ja Euroopa Komisjonile ning teeb need kättesaadavaks üldsusele.
4)Nakkushaiguste ennetamise, seire ja tõrje ning nakkushaiguste epidemioloogilise riskianalüüsi ja riskihindamise valdkonnas on pädev asutus Terviseamet nakkushaiguste ennetamise ja tõrje seaduses sätestatud alustel.
5)Kemikaaliohutuse valdkonnas on Terviseamet pädev asutus kemikaaliseaduses sätestatud alustel.
6)Biotsiidi valdkonnas on Terviseamet pädev asutus biotsiidiseaduses sätestatud alustel.
7)Terviseametile seadusega pandud ülesannete täitmiseks amet:
1)korraldab ja teostab oma tegevusvaldkonnas terviseohtude riskianalüüsi;
2)teavitab Euroopa Komisjoni ja Maailma Terviseorganisatsiooni rahva tervise rahvusvahelise tähtsusega hädaolukorrast.
§ 13^2. Joogiveeproovi võtjale esitatavad nõuded
§ 14. Inimese tervise ja elukeskkonna seisundi alase teabe kättesaadavus
Tervisekaitse, haiguste ennetamise ja tervise edendamisega tegelevad asutused tagavad elanikkonna teavitamise elukeskkonna terviseriskidest ja nende vältimise viisidest ning elukeskkonna üldiseks kasutamiseks määratud andmete kättesaadavuse.
2^1. peatükk ANDMEKOGUD
§ 14^1. Rahvastiku tervisega seonduvad riiklikud andmekogud
1)Käesoleva seaduse §-des 14^2 –14^7  nimetatud andmekogu või infosüsteemi põhimääruses sätestatakse:
1)volitatud töötleja, kui volitatud töötleja on määratud, ning töötlejate ülesanded;
2)kogutavate andmete täpsem koosseis ja andmekogusse kandmise kord;
3)andmeandjad, nendelt saadavad andmed ja andmete esitamise viis;
4)andmetele juurdepääsu ja andmete väljastamise kord;
5)vajaduse korral andmete täpsem säilitamise kord;
6)muud korraldusküsimused.
2)Käesoleva seaduse §-des 14^2 –14^5  ja 14^7  nimetatud andmekogu või infosüsteemi andmeid väljastatakse isikustamata kujul. Isikustatud andmeid väljastatakse andmesubjekti nõusolekul või teadus- ja ajaloouuringuks ning statistikaks või kriminaalmenetluses tõe väljaselgitamiseks.
3)Käesoleva seaduse §-des 14^2 –14^5  ja 14^7  nimetatud andmekogude või infosüsteemi pidamise eesmärgi täitmiseks võib andmekogu pidaja töödelda isiku varasemaid üldandmeid, nagu ees- ja perekonnanimi, isikukood ning sugu.
§ 14^2. Vähiregister
1)Vähiregister on andmekogu, mida peetakse vähihaigestumuse, vähi levimuse ja vähihaigete elumuse analüüsimiseks, tervishoiuteenuste ja vähitõrje korraldamiseks, tervisepoliitika väljatöötamiseks, diagnostika ja ravi käsitluse hindamiseks ning statistika ja teadusliku uurimistöö, sealhulgas epidemioloogiliste uuringute tegemiseks.
2)Vähijuhte nii elupuhuselt kui ka pärast surma diagnoosival ja vähihaigele ravi osutaval tervishoiuteenuse osutajal ja riikliku ekspertiisiasutuse kohtuarstlikul eksperdil on kohustus esitada andmeid vähiregistrile.
3)Vähiregistris töödeldakse järgmisi andmeid:
1)isiku üldandmed – isikukood, sünniaeg, sugu, ees- ja perekonnanimi, isanimi, rahvus, sünnikoht ja elukoht;
2)isiku Eestisse saabumise ja Eestist lahkumise andmed;
3)vähihaige terviseandmed – tehtud uuring, selle tulemus ja tegija, pahaloomulise kasvaja diagnoos ja levik, sealhulgas sõeluuringu käigus diagnoositud pahaloomuline kasvaja ning osutatud ravi;
4)isiku surma aeg ja põhjus;
5)andmete esitaja.
3^1)Vähiregistris säilitatakse andmeid tähtajatult. Logisid ja alusandmeid säilitatakse vastavalt vähiregistri põhimääruses sätestatule.
4)Vähiregistri asutab ja selle põhimääruse kehtestab valdkonna eest vastutav minister määrusega.
5)Vähiregistri vastutav töötleja on Tervise Arengu Instituut.
§ 14^3. Raseduse infosüsteem
1)Raseduse infosüsteemi peetakse raseduse kulgemise, katkemise ja katkestamise ning ema ja vastsündinu haigestumuse ja suremuse analüüsimiseks, tervishoiuteenuste korraldamiseks, tervisepoliitika väljatöötamiseks, diagnostika ja ravi käsitluse hindamiseks ning statistika ja teadusliku uurimistöö, sealhulgas epidemioloogiliste uuringute tegemiseks.
2)Tervishoiuteenuse osutajal, kes osutab eriarstiabi tegevusloa alusel sünnitusabi ja günekoloogia või pediaatria teenust ning iseseisvalt osutatava ämmaemandusabi tegevusloa alusel kodusünnitusabi, on kohustus esitada andmeid raseduse infosüsteemi.
3)Raseduse infosüsteemis töödeldakse järgmisi andmeid:
1)raseda ja bioloogilise ema isikukood, sünniaeg, sugu, ees- ja perekonnanimi, rahvus, elukoht, perekonnaseis, abielu sõlmimise või vabaabielu algusaeg, tegevusala ning haridus;
2)lapse üldandmed – isikukood, sünniaeg, sugu ning ees- ja perekonnanimi;
3)isa üldandmed – isikukood, sünniaeg, sugu, ees- ja perekonnanimi, elukoht, tegevusala ning haridus;
4)bioloogilise ema raseduse ja sünnituse kulgemise, sealhulgas raseduse katkemise või katkestamise ja rasestumisvastaste meetodite andmed ning riskitegurid;
5)muud raseda, bioloogilise ema ja lapse terviseandmed – haigusseisund, diagnoos, osutatud ravi ja selle kestvus ning ravimid;
6)bioloogilise ema ja lapse surma aeg ja põhjus;
7)andmete esitaja.
4)Raseduse infosüsteemi asutab ja selle põhimääruse kehtestab valdkonna eest vastutav minister määrusega.
5)Raseduse infosüsteemis säilitatakse andmeid tähtajatult. Logisid ja alusandmeid säilitatakse vastavalt raseduse infosüsteemi põhimääruses sätestatule.
6)Raseduse infosüsteemi vastutav töötleja on Tervise Arengu Instituut.
§ 14^4. Müokardiinfarktiregister
1)Müokardiinfarktiregister on andmekogu, mida peetakse müokardiinfarkti haigestumuse ja müokardiinfarktihaigete elumuse analüüsimiseks, tervishoiuteenuse korraldamiseks, tervisepoliitika väljatöötamiseks, diagnostika ja ravi käsitluse hindamiseks ning statistika ja teadusliku uurimistöö, sealhulgas epidemioloogiliste uuringute tegemiseks.
2)Müokardiinfarktijuhte nii elupuhuselt kui ka pärast surma diagnoosival ja müokardiinfarktihaigele ravi osutaval tervishoiuteenuse osutajal on kohustus esitada andmeid müokardiinfarktiregistrile.
3)Müokardiinfarktiregistris töödeldakse järgmisi andmeid:
1)isiku üldandmed – isikukood, sünniaeg, sugu, ees- ja perekonnanimi ning elukoht;
2)isiku Eestisse saabumise ja Eestist lahkumise andmed;
3)müokardiinfarktihaige terviseandmed – haiglaeelselt, haiglas oleku ajal ja haiglaravi järgselt tehtud uuring ning selle tulemus, südame-veresoonkonnahaigused, sealhulgas müokardiinfarkti diagnoos, kaasuvad diagnoosid ja riskitegurid, müokardiinfarktihaige seisund, ravi ja ravimid ning esinenud tüsistused;
4)isiku surma aeg ja põhjus ning suremispaik;
5)andmete esitaja.
3^1)Müokardiinfarktiregistris säilitatakse andmeid tähtajatult. Logisid ja alusandmeid säilitatakse vastavalt müokardiinfarktiregistri põhimääruses sätestatule.
4)Müokardiinfarktiregistri asutab ja selle põhimääruse kehtestab valdkonna eest vastutav minister määrusega.
5)Müokardiinfarktiregistri vastutav töötleja on Sotsiaalministeerium.
§ 14^5. Tuberkuloosiregister
1)Tuberkuloosiregister on andmekogu, mida peetakse tuberkuloosijuhtude registreerimiseks, tuberkuloosi ennetamiseks, tuberkuloosihaigestumuse, tuberkuloosi levimuse ja tuberkuloosihaigete elumuse analüüsimiseks, tervishoiuteenuste ja tuberkuloositõrje korraldamiseks, tervisepoliitika väljatöötamiseks, diagnostika ja ravi käsitluse hindamiseks ning statistika ja teadusliku uurimistöö, sealhulgas epidemioloogiliste uuringute tegemiseks.
2)Tuberkuloosijuhte nii elupuhuselt kui ka pärast surma diagnoosival ja tuberkuloosihaigele ravi osutaval tervishoiuteenuse osutajal ja riikliku ekspertiisiasutuse kohtuarstlikul eksperdil on kohustus esitada andmeid tuberkuloosiregistrile.
3)Tuberkuloosiregistris töödeldakse järgmisi andmeid:
1)isiku üldandmed – isikukood, sünniaeg, sugu, ees- ja perekonnanimi, isanimi, sünnikoht, rahvus, elukoht, kontaktandmed, perekonnaseis, haridus, tegevusala ja -koht ning ravikindlustuse olemasolu;
2)isiku Eestisse saabumise ja Eestist lahkumise andmed;
3)tuberkuloosihaige terviseandmed – tehtud uuring, selle tulemus ja tegija, diagnoos, sealhulgas kaasuvad diagnoosid ja riskitegurid, tuberkuloosihaige seisund enne ravi, osutatud ravi ja selle tulemus ning ravi lõpetamise põhjused, sealhulgas tahtest olenemata ravi ja ravimid;
4)isiku surma aeg ja põhjus;
5)andmete esitaja.
3^1)Tuberkuloosiregistris säilitatakse andmeid tähtajatult. Logisid ja alusandmeid säilitatakse vastavalt tuberkuloosiregistri põhimääruses sätestatule.
4)Tuberkuloosiregistri asutab ja selle põhimääruse kehtestab valdkonna eest vastutav minister määrusega.
5)Tuberkuloosiregistri vastutav töötleja on Tervise Arengu Instituut.
§ 14^6. Vee terviseohutuse infosüsteem
1)Vee terviseohutuse infosüsteemi peetakse joogi-, suplus- ja basseinivee, loodusliku mineraalvee ning allikavee kvaliteedi kohta andmete kogumiseks, terviseohutuse analüüsiks, statistika ja teadusliku uurimistöö, sealhulgas epidemioloogiliste uuringute tegemiseks.
2)Joogivee käitlejal, loodusliku mineraalvee ja allikavee käitlejal, supluskoha ja ujula valdajal on kohustus esitada andmed vee terviseohutuse infosüsteemi või edastada andmed Terviseameti kaudu.
3)Vee terviseohutuse infosüsteemi kogutakse andmed:
1)joogivee käitleja, veevärgi ja joogivee kvaliteedi kohta;
2)ujula valdaja ja basseinivee kvaliteedi kohta;
3)supluskoha valdaja ja suplusvee kvaliteedi kohta;
4)loodusliku mineraalvee ja allikavee käitleja ning loodusliku mineraalvee ja allikavee kvaliteedi kohta.
4)Vee terviseohutuse infosüsteemi asutab ja selle põhimääruse kehtestab valdkonna eest vastutav minister määrusega.
5)Vee terviseohutuse infosüsteemi vastutav töötleja on Terviseamet.
§ 14^7. Vähi sõeluuringute register
1)Vähi sõeluuringute register on andmekogu, mida peetakse vähi sõeluuringute korraldamiseks, sõeluuringutega seotud uuringute ja uuringutele järgneva ravi andmete analüüsimiseks, vähi varajaseks avastamiseks, sõeluuringute kvaliteedi ja tõhususe hindamiseks, samuti tervisepoliitika väljatöötamiseks ning statistika ja teadusliku uurimistöö, sealhulgas epidemioloogiliste uuringute tegemiseks.
2)Kõigil vähi sõeluuringuid tegevatel tervishoiuteenuse osutajatel ning sõeluuringus osalejatele uuringuid teinud ja neid ravinud tervishoiuteenuse osutajatel on kohustus esitada tervise infosüsteemi vahendusel andmeid vähi sõeluuringute registrile.
3)Vähi sõeluuringute registris töödeldakse järgmisi andmeid:
1)isiku üldandmed – isikukood, sünniaeg, sugu, ees- ja perekonnanimi, elukoht, kontaktandmed ning ravikindlustuse olemasolu;
2)isiku Eestisse saabumise ja Eestist lahkumise andmed;
3)saadetud sõeluuringu kutse ja korduskutse;
4)sõeluuringu sihtrühma kuuluva isiku terviseandmed – varem diagnoositud pahaloomulised kasvajad, tehtud sõeluuringu põhi- ja lisauuring, analüüs või protseduur ja selle tulemus, sõeluuringu tegija ja hindaja ning pahaloomulise kasvaja diagnoos ja levik, sealhulgas varem diagnoositud pahaloomulised kasvajad ning sõeluuringujärgne osutatud ravi;
5)andmed sõeluuringuväliselt sõeluuringu sihtrühma kuuluvatele isikutele tehtud sõeluuringu põhiuuringu, analüüsi või protseduuri kohta;
6)isiku surma aeg ja põhjus;
7)andmete esitaja.
3^1)Vähi sõeluuringute registris säilitatakse andmeid tähtajatult. Logisid ja alusandmeid säilitatakse vastavalt vähi sõeluuringute registri põhimääruses sätestatule.
4)Vähi sõeluuringute registri asutab ja selle põhimääruse kehtestab valdkonna eest vastutav minister määrusega.
5)Vähi sõeluuringute registri vastutav töötleja on Tervise Arengu Instituut.
3. peatükk Tervisekaitse riiklik järelevalve
§ 15. Riiklik järelevalve
1)Riiklikku järelevalvet asjakohastes Euroopa Liidu õigusaktides, käesolevas seaduses ja selle alusel kehtestatud õigusaktides sätestatud nõuete täitmise üle ning toote nõuetele vastavuse seaduse § 6 lõikes 3 ja tarbijakaitseseaduse § 10 lõikes 2 nimetatud juhtudel terviseohutuse üle teostab Terviseamet.
§ 16. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32, 49, 50 ja 51 sätestatud riikliku järelevalve erimeetmeid korrakaitseseaduses sätestatud alusel ja korras.
§ 17. Sunniraha määr
 Ettekirjutuse täitmata jätmise korral võib korrakaitseorgan rakendada sunniraha asendustäitmise ja sunniraha seaduses sätestatud korras. Sunniraha ülemmäär on 640 eurot.
§ 18. Kohtusse kaebamine
3^1. peatükk VASTUTUS
§ 18^1. Vastutus tervisekaitse nõuete rikkumise eest
§ 18^2. Vastutus kosmeetikatootele, selle tootmisele ja kättesaadavaks tegemisele kehtestatud nõuete rikkumise eest
1)Käesoleva seaduse §-s 12^2  ja kosmeetikamääruse artiklis 25 loetletud nõuete rikkumise eest –
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 3200 eurot.
§ 18^3. Menetlus
2)Kohus võib kohaldada käesoleva seaduse §-s 18^2   sätestatud väärteo toimepanemise vahetuks objektiks olnud aine või eseme konfiskeerimist vastavalt karistusseadustiku §-le 83.
4)Käesoleva seaduse §-s 18^2  sätestatud väärteo kohtuväline menetleja on Terviseamet.
§ 19. Vastutus tervisekaitse õigusaktide rikkumise eest
§ 20. Rahvatervise seaduse rikkumisest tingitud kahju hüvitamine
4. peatükk Lõppsätted
§ 21. Finantseerimine
1)Tervisekaitse riikliku järelevalve asutuste tegevust finantseeritakse riigieelarvest.
2)Tervisekaitse, haiguste ennetamise ja tervise edendamisega seotud riiklikke programme finantseeritakse riigieelarvest.
3)Tervisekaitse, haiguste ennetamise ja tervise edendamisega seotud kohalikke programme võib osaliselt või täielikult finantseerida riigieelarvest.
4)Tervisekaitse, haiguste ennetamise ja tervise edendamisega seotud programme võib osaliselt või täielikult finantseerida ravikindlustuse eelarvest.
5)Terviseamet osutab tellija taotlusel tasulisi tervisekaitseteenuseid keemiliste, bioloogiliste ja füüsikaliste ohutegurite määramiseks ning riskihindamiseks valdkonna eest vastutava ministri määrusega kehtestatud korra ja hinnakirja kohaselt. Tasulise teenusena ei tohi osutada tervisekaitse riikliku järelevalvega otseselt seotud toiminguid.
6)Avalik- ja eraõiguslikud juriidilised isikud ning füüsilised isikud kannavad käesoleva seadusega neile pandud ülesannete ja kohustuste täitmise kulud.
§ 22. Muudatused varasemates õigusaktides
§ 23. Tervisekaitsenõuded koolidele ja koolieelsetele lasteasutustele
Vabariigi Valitsus kehtestab tervisekaitsenõuded koolidele ja koolieelsetele lasteasutustele, nende maa-alale, hoonetele, ruumidele, sisustusele ja sisekliimale ning korrashoiule hiljemalt 2010. aasta 31. detsembriks. Kuni nimetatud tervisekaitsenõuete kehtestamiseni Vabariigi Valitsuse poolt kohaldatakse enne 2010. aasta 1. septembrit kehtinud rahvatervise seaduse § 8 lõike 2 punkti 6 alusel sotsiaalministri kehtestatud tervisekaitsenõudeid koolidele ja koolieelsetele lasteasutustele.
§ 24. Seaduse rakendamine
1)Käesoleva seaduse §-d 14^2 , 14^3  ja 14^5  jõustuvad 2011. aasta 1. juunil.
2)Käesoleva seaduse §-d 14^4  ja 14^6  jõustuvad 2012. aasta 1. jaanuaril.
3)Käesoleva seaduse § 14^1  lõige 2 jõustub 2013. aasta 1. jaanuaril.
4)Sihtasutus Tartu Ülikooli Kliinikum annab kogutud müokardiinfarktiandmed käesoleva seaduse § 14^4  lõike 4 alusel asutatud müokardiinfarktiregistrile üle hiljemalt 2012. aasta 1. jaanuariks.
5)Käesoleva seaduse § 10 lõike 1 punktis 2 nimetatud tervise- ja heaoluprofiil tuleb kohaliku omavalitsuse üksustel koostada hiljemalt 2019. aasta 15. jaanuariks.
1 
Kutseseadus
§ 1. Seaduse reguleerimisala
1)Käesolevas seaduses sätestatakse kutsesüsteemi loomise ja toimimise ning haldusjärelevalve alused.
2)Käesolevat seadust ei kohaldata kutsealadel, mille kutsenõuete väljatöötamise ning kutse andmise alused on reguleeritud teiste seadustega.
3)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Seaduse eesmärk
1)Käesoleva seaduse eesmärk on tervikliku kutsesüsteemi loomine ning selle toimimise tagamine Eesti majanduse konkurentsivõime kasvuks, tööjõuvajaduse seireks ja prognoosiks ning inimeste kompetentsuse arendamiseks, hindamiseks, tunnustamiseks ja võrdlemiseks.
2)Kutsesüsteem on osa õpitulemuste tunnustamise kvalifikatsioonisüsteemist. Kutsesüsteem seob haridussüsteemi tööturuga.
§ 3. Mõisted
Käesolevas seaduses kasutatakse mõisteid järgmises tähenduses:
1)kompetentsus – edukaks kutsetegevuseks vajalik teadmiste, oskuste, kogemuste ja hoiakute kogum;
2)kutse – kvalifikatsioon, mis saadakse kutseeksami sooritamisel ja mille tase on määratud asjakohases kutsestandardis;
3)kutseala – samalaadset kompetentsust eeldav tegevusvaldkond;
3^1)kutseeksam – kutse andmise protsess, mille käigus kutset andev organ hindab isikul kutsealale vajalike kompetentsuste olemasolu;
4)kutsetegevuse valdkond – tegevusvaldkond, mis hõlmab mitut lähedast kutseala;
5)kvalifikatsioon – hindamise ametliku tulemusena tunnustatud kompetentsus.
§ 3^1. Osakutse
1)Osakutse on osa kutsest, mis omab iseseisvat väljundit tööturul ja mis on määratud asjakohases kutsestandardis.
2)Osakutse andmist korraldab käesoleva seaduse §-s 10 nimetatud kutset andev organ, kes lähtub osakutse andmisel käesolevast seadusest ja selle alusel kehtestatud kutse andmise tingimustest ja korrast.
§ 4. Kutsetase ja kvalifikatsiooniraamistik
1)Kutsetase on kutsele määratud kvalifikatsiooniraamistiku tase.
2)Kutsetasemed on võrreldavad haridustasemetega ning kutsesüsteem ja haridussüsteem on ühtses ning rahvusvaheliselt võrreldavas kvalifikatsiooniraamistikus.
3)Kvalifikatsiooniraamistik liigitab kutse- ja haridustasemed omandatud teadmistele, oskustele ning iseseisvusele ja vastutusele seatud kriteeriumide alusel.
4)Kvalifikatsiooniraamistik jaguneb kaheksaks tasemeks, kusjuures 1. tase on madalaim ja 8. tase kõrgeim. Tasemete kirjeldused on esitatud käesoleva seaduse lisas 1 «Kvalifikatsiooniraamistik».
§ 5. Kutsestandard
1)Kutsestandard on dokument, milles kirjeldatakse kutsetegevust ning esitatakse kompetentsusnõuded.
2)Kutsestandardi kinnitab kutsenõukogu.
3)Kutsestandardite koostamise, muutmise ja vormistamise korra kehtestab valdkonna eest vastutav minister määrusega.
4)Kutsestandardite paigutumise kvalifikatsiooniraamistikku otsustab kutsenõukogude esimeeste kogu, lähtudes kvalifikatsiooniraamistiku tasemekirjeldustest.
2. peatükk KUTSESÜSTEEMI OSALISED
§ 6. Kutseasutus
1)Ühtse ja korrastatud kutsesüsteemi arendamist korraldav asutus (edaspidi kutseasutus)on Haridus- ja Teadusministeerium.
2)Valdkonna eest vastutav minister võib kutseasutuse ülesannete täitmiseks sõlmida eraõigusliku juriidilise isikuga halduslepingu halduskoostöö seaduses sätestatud korras.
§ 7. Kutseasutuse ülesanded
1)Kutseasutuse tegevuse eesmärgist lähtuvalt on tema ülesanded:
1)kutsesüsteemi arendamine ja rakendamine;
2)kutsenõukogude tegevuse ning kutsenõukogude vahelise koostöö korraldamine ja koordineerimine;
2^1)koordinatsioonikogu tegevuse korraldamine;
2^2)koordinatsioonikogu kinnitatud nimetuste ja moodustamise põhimõtete alusel valdkondlike eksperdikogude moodustamine ning nende tegevuse korraldamine;
3)kutsesüsteemiga seotud dokumendivormide ja näidiste väljatöötamine ning kinnitamine;
4)haldusjärelevalve kutsenõukogude ja kutset andvate organite kutse andmise tegevuse üle;
5)kutse andmisega seotud dokumentide arhiveerimise korra väljatöötamine ja kinnitamine;
6)vastutava töötleja tellimusel volitatud töötlejana riikliku kutseregistri pidamine;
7)nõustamise ja koolituse korraldamine kutsesüsteemi kohta;
8)Eesti kutsesüsteemi tutvustamine riigi sees ja rahvusvaheliselt, luues eeldused kutsete vastastikuseks võrdlemiseks;
9)kutsestandardite väljatöötamise ja uuendamise korraldamine kutsenõukogude otsuste alusel;
10)kutsestandardite koostamise ja kutse andmise ühtse metoodika arendamine ning kinnitamine;
11)kutsetunnistuste lisade väljatöötamine;
12)kutsetunnistuste väljaandmise tehniline korraldamine;
13)Europassi Keskuse töö korraldamine;
14)muude käesolevas seaduses ning halduslepingus sätestatud ülesannete täitmine.
2)Kutseasutuse juures tegutseb kutsenõukogude vahelist koostööd koordineeriv kutsenõukogude esimeeste kogu, kelle ülesanded ja töökorra määrab kutseasutus.
§ 7^1. Koordinatsioonikogu
1)Valdkonna eest vastutav minister moodustab käskkirjaga tööjõu oskuste arendamise ja konkurentsivõime edendamise ning elukestva õppe korraldamisega seotud institutsioonide esindajatest koordinatsioonikogu ning kinnitab selle töökorra käskkirjaga.
2)Koordinatsioonikogusse kuuluvad käesoleva paragrahvi lõikes 1 nimetatud tegevuste eest vastutavate institutsioonide, sealhulgas Haridus- ja Teadusministeeriumi, Majandus- ja Kommunikatsiooniministeeriumi, Rahandusministeeriumi, Sotsiaalministeeriumi, Eesti Töötukassa, Eesti Kaubandus-Tööstuskoja, Eesti Tööandjate Keskliidu, Eesti Ametiühingute Keskliidu ning Teenistujate Ametiliitude Organisatsiooni esindajad.
3)Koordinatsioonikogu ülesanded on:
1)ühiskonna tööjõu nõudluse ja pakkumise ning inimeste oskustega seotud info ja valdkondliku eksperditeadmise koondamine;
2)kutsetegevuse valdkonnas tööjõuvajaduse uuringute ja analüüside tellimise kavandamine riigi strateegilistest prioriteetidest lähtudes ning Eesti reaalseid võimalusi ja vajadusi arvestades;
3)tööturu vajadustega seotud strateegilise teavitustöö kavandamine;
4)kutsetegevuse ja õppevaldkondade olulisuse kindlaks määramine lähtuvalt tööturu ja ühiskonna tasakaalustatud arengu vajadustest ning ettepanekute tegemine tööjõu järelkasvu tagamise meetmete kavandamisel;
5)eri ametkondadele ettepanekute tegemine õppe- ja koolituskohtade loomiseks tasemeõppes ja täienduskoolituses;
6)Vabariigi Valitsuse nõustamine inimeste kvalifikatsiooniga seotud otsuste tegemisel avaliku sektori eelarvest tehtavate hariduskulutuste otstarbekamaks ja efektiivsemaks kasutamiseks.
4)Koordinatsioonikogu kinnitab oma ülesannete täitmiseks vajalike valdkondlike eksperdikogude nimetused ja nende moodustamise põhimõtted.
§ 8. Kutsenõukogu
1)Kutsenõukogu on kutseasutuse juures tegutsev, võrdsetel alustel sama kutsetegevuse valdkonna töötajate, tööandjate, kutse- ja erialaühenduste ning riigi esindajatest koosnev haldusorgan.
2)Kutsenõukogud moodustab ning nende tegevuse lõpetab valdkonna eest vastutav minister käskkirjaga.
3)Kutsenõukogude institutsionaalse koosseisu kinnitab valdkonna eest vastutav minister käskkirjaga.
4)Kutsenõukogude isikkoosseisu kinnitab kutseasutus.
5)Kutseasutus tugineb kutsenõukogu isikkoosseisu kinnitamisel selle kutsetegevuse valdkonnaga vahetult seotud ja valdkonnas tegutsevate ning registreeritud töötajate, tööandjate, kutse- või erialaühenduste, juriidiliste isikute ning asutuste ettepanekutele.
6)Kutsetegevuse valdkondade loetelu, kutsenõukogude nimetused, moodustamise ja lõpetamise korra, töökorralduse ning käesoleva paragrahvi lõikes 5 nimetatud institutsioonide esindajate nimetamise korra ja nende volituste kestuse kehtestab Vabariigi Valitsus määrusega.
7)Kutsenõukogu esimehele ja aseesimehele võib ametiülesannete täitmise eest maksta tasu, mille määra ja maksmise korra kehtestab kutseasutus.
§ 9. Kutsenõukogu tegevuse eesmärk ja ülesanded
1)Kutsenõukogu tegevuse eesmärk on oma kutsetegevuse valdkonnas kutsesüsteemi arendamine ja rakendamine.
2)Kutsenõukogu ülesanded on:
1)ettepanekute tegemine kutsestandardite väljatöötamiseks ja uuendamiseks;
2)kutsestandardite kinnitamine;
3)kutset andva organi õiguse andmine ja osalemine kutset andva organi kutse andmise tegevuse üle teostatavas haldusjärelevalves;
4)kutse andmise korra kinnitamine;
5)kutse andmise ja kutse taastõendamise tasu suuruste kinnitamine;
7)muude seaduses sätestatud ülesannete täitmine.
3)Käesoleva paragrahvi lõikes 2 loetletud ülesannete täitmiseks võib kutsenõukogu rakendada kutseasutuse töötajaid, kaasata asjatundjaid või moodustada töörühmi.
§ 10. Kutset andev organ
1)Kutset andva organina (edaspidi kutse andja)võib tegutseda kutseasutuse korraldatud avalikul konkursil (edaspidi konkurss)kutsenõukogu otsusega võitjaks kuulutatud ja kutseregistris sellekohast registreeringut omav juriidiline isik või tema asutus või riigi- või valitsusasutus. Registreerimisel määratakse kutsestandarditest tulenevad kutsenimetused ja tasemed, mille suhtes on kutse andjal õigus kutseid anda.
2)Kutsenõukogu annab õppeasutusele kutse andja õiguse ning registreerib ta kutseregistris ilma käesoleva paragrahvi lõikes 1 nimetatud konkursita õppeasutuse avalduse alusel, kui õppekava vastab kutsestandardile ning on riiklikult tunnustatud. Käesoleva seaduse tähenduses loetakse õppekava vastavaks kutsestandardile, kui õppekava õpiväljundites sisalduvad kutsestandardis esitatud kompetentsusnõuded. Käesoleva seaduse tähenduses loetakse riiklikult tunnustatuks kõik kõrgharidustaseme õppekavad ja need kutseõppe õppekavad, mis kuuluvad õppekavarühma, milles kutseõppe läbiviimise õigus on antud tähtajatult.
2^1)Käesoleva paragrahvi lõikes 2 nimetatud kutse andja õiguse andmise avaldusele lisatavate dokumentide loetelu kehtestatakse käesoleva seaduse § 11 lõike 2 alusel kehtestatud valdkonna eest vastutava ministri määrusega.
3)Kutse andmise õigus antakse kuni viieks aastaks. Käesoleva paragrahvi lõikes 2 nimetatud kutse andmise õigus antakse kõrgharidustaseme ja kutseõppe õppekavade kohta tähtajatult.
4)Käesoleva paragrahvi lõikes 1 nimetatud konkursi teistkordsel luhtumisel nimetab vajaduse korral kutse andja valdkonna eest vastutav minister käskkirjaga.
5)Kutse andja lähtub kutse andmisel käesolevast seadusest, kutsestandarditest ja kutsenõukogu kinnitatud kutse andmise korrast.
§ 11. Kutse andja valimine
1)Konkursil osaleja peab vastama järgmistele tingimustele:
1)kutse andja tegevuse hulka kuulub asjakohase kutsetegevuse arendamine;
2)kutse andjal peavad olema vahendid ja võimalused kutse andmise korraldamiseks;
3)kutse andjal peab kutse andmiseks olema palgatud piisav arv vajaliku hariduse, väljaõppe ja kogemustega töötajaid ning moodustatud kutsekomisjon;
4)kutse andja peab olema võimeline tegutsema sõltumatult, asjatundlikult, erapooletult ja kedagi diskrimineerimata.
2)Konkursi korraldamise korra ja käesoleva paragrahvi lõikes 1 nimetatud tingimustele vastavust tõendavate dokumentide loetelu kehtestab valdkonna eest vastutav minister määrusega.
3)Konkursil võitjaks kuulutatud kutse andja registreerib kutseasutus kutseregistris.
4)Kutseasutus ei rahulda konkursil osalemise taotlust, kui:
1)konkursil osaleja ei vasta õigusaktides sätestatud nõuetele;
2)konkursil osaleja ei ole esitanud nõutud dokumente;
3)konkursil osaleja on esitanud ebaõigeid või mittetäielikke andmeid;
4)konkursil osalejal on ajatamata riiklike maksude võlgnevusi.
5)Isikul, kes leiab, et tema õigusi on konkursi korraldamisel rikutud või vabadusi piiratud, on õigus konkursi korraldamist vaidlustada halduskohtus halduskohtumenetluse seadustikus sätestatud tingimustel ja korras või esitades kutseasutuse kaudu vaide valdkonna eest vastutavale ministrile haldusmenetluse seadusega sätestatud korras.
§ 12. Kutse andja ülesanded
1)Kutse andja:
1)töötab koostöös kutsekomisjoniga välja kutse andmise korra eelnõu ja esitab selle kutsenõukogule kutse andmise õiguse taotlemisel;
2)korraldab kompetentsuse hindamise juhendite, eksamimaterjalide ning teiste kutse andmiseks vajalike dokumentide väljatöötamise;
2^1)hindab kutsekomisjoni kaudu konkursita valitava kutse andja õigust taotleva õppeasutuse õppekava vastavust kutsestandardile ning kooskõlastab õppeasutuse lõpueksami, lõputöö või kutseeksami hindamiskomisjoni koosseisu, et tagada tööturu osapoolte kaasatus;
2^2)töötab välja ja arendab kutseõppe tasemeõppega seotud kutseeksami hindamisjuhendeid, eksamimaterjale ning teisi vajalikke dokumente ning korraldab kutseeksamit käesoleva seaduse §-s 17^2  sätestatud tingimustel;
3)kalkuleerib ja esitab kutsenõukogule kinnitamiseks kutse andmise ja kutse taastõendamisega seotud tasu suuruse, kooskõlastades selle eelnevalt kutsekomisjoniga;
4)korraldab kutse andmise väljakuulutamist;
5)tagab kutse andmisega seotud teabe avalikustamise;
6)võtab vastu kutset taotleva isiku avalduse ja dokumendid (edaspidi dokumendid)ja lähtuvalt kutse andmise korras sätestatud kutsetunnistuse taotlemise eeltingimustest hindab taotleja sobivust taotletavale kutsetasemele ning esitab nõuetekohased dokumendid otsustamiseks kutsekomisjonile;
7)väljastab kutsetunnistuse või kutsetunnistuse duplikaadi;
8)tagab kutse andmise käigus saadud avaldamisele mittekuuluva teabe kaitstuse;
9)vastutab kutse andmise korraldamise protseduuride täitmise eest;
10)esitab kutsenõukogule vähemalt kord aastas kutse andmise korraldamise aruande ning kutse andmisega seotud rahaliste vahendite kasutamise aruande;
11)edastab kutseasutusele kutseregistrisse kandmisele kuuluvad andmed.
2)Kutse andja määrab käesoleva paragrahvi lõikes 1 loetletud ülesannete täitmiseks vastutava isiku.
3)Ilma konkursita valitud kutse andja täidab käesoleva paragrahvi lõike 1 punktides 5 ja 7–11 nimetatud ülesandeid.
§ 13. Kutse andja õiguse kehtetuks tunnistamine
1)Kutsenõukogu võib tunnistada konkursil valitud kutse andja õiguse kehtetuks, kui:
1)isik ei vasta käesoleva seaduse § 11 lõikes 1 sätestatud kutse andja tingimustele;
2)isik on esitanud sellesisulise kirjaliku taotluse;
3)isik ei võimalda teostada haldusjärelevalvet oma tegevuse üle kutse andmisel;
4)isik ei ole ettenähtud tähtajaks ja korras täitnud kutsenõukogu tehtud ettekirjutust;
5)isik on oma tegevuses olulisel määral või korduvalt rikkunud temale esitatud nõudeid või jätnud täitmata temale pandud ülesandeid;
6)isik on esitanud konkursil osalemiseks valeandmeid;
7)isiku tegevus lõpetatakse või on välja kuulutatud tema pankrot;
8)isik ei ole korraldanud kutse andmist ühe aasta jooksul alates registreerimisest;
9)kutse andja tegevus on olnud peatunud vähemalt kuus kuud järjest.
2)Kutsenõukogu võib tunnistada ilma konkursita valitud kutse andja õiguse kehtetuks, kui:
1)kutse andja ei vasta käesoleva seaduse § 10 lõikes 2 sätestatud tingimustele;
2)esineb vähemalt üks käesoleva paragrahvi lõike 1 punktides 2–5 ning 7 ja 9 nimetatud asjaoludest.
§ 14. Kutseregister
1)Kutseregister on andmekogu, mille eesmärk on koguda, säilitada, süstematiseerida, analüüsida ning anda usaldusväärset teavet kutsenõukogude, kutsealade, kutsestandardite, kutse andjate ning kutsete ja kutsetunnistuste kohta statistika ja uuringute tegemiseks ning strateegiliseks juhtimiseks.
2)Kutseregistri asutab ning selle põhimääruse, sealhulgas andmete koosseisu ja säilitamise tähtaja, kehtestab Vabariigi Valitsus määrusega.
3)Kutseregistri vastutav töötleja on Haridus- ja Teadusministeerium ning volitatud töötleja määratakse andmekogu põhimääruses.
4)Kutseregistri volitatud töötleja ülesandeid võib halduslepingu alusel täita eraõiguslik juriidiline isik vastutava töötleja poolt ettenähtud ulatuses.
5)Kutseregistrisse kogutakse andmeid kutsenõukogude, kutsealade, kutsestandardite, kutse andjate, kutsetunnistuste ja konkursita valitud kutse andja antud kutsete kohta.
6)Kutseregistri põhimääruses võib täpsustada käesoleva paragrahvi lõikes 5 nimetatud andmete koosseisu ja andmekogusse kandmise korda.
7)Kutseregistrisse kantud andmetel on informatiivne ja statistiline tähendus.
3. peatükk KUTSE ANDMINE
§ 15. Kutse andmine
1)Kutse andmine on kutset taotleva isiku (edaspidi taotleja)kompetentsuse kutsestandardis nimetatud nõuetele vastavuse hindamine, mille tulemusena kantakse taotlejale antud kutse kutseregistrisse. Paberkandjal kutsetunnistus väljastatakse kutse saanud isikule tema taotlusel.
2)Kutsetunnistuse omamine ei ole töötamise eeltingimus, välja arvatud juhul, kui õigusaktiga on teataval ametikohal töötamiseks sätestatud kutsetunnistuse olemasolu nõue.
3)Kompetentsuse hindamise viisid ja vormid määratakse kutse andmise korras.
4)Kutse andmine ei tohi olla diskrimineeriv, sealhulgas ei või nõuda taotleja kuulumist või mittekuulumist mis tahes ühendusse või koolituste läbimist konkreetsetes õppeasutustes.
5)Õppe lõpetamisel loetakse kutse antuks isikule väljastataval akadeemilisel õiendil tehtava märkega, kui:
1)isik on läbinud õppe Euroopa Parlamendi ja nõukogu direktiivis 2005/36/EÜ kutsekvalifikatsioonide tunnustamise kohta (ELT L 255, 30.9.2005, lk 22–142)nimetatud reguleeritud kutsealal ja
2)õppekava vastab kutsestandardile ning on riiklikult tunnustatud.
6)Õppe lõpetamisel loetakse kutse isikule antuks registreeringuga kutseregistris ning kutse andja õigust omava õppeasutuse väljastataval akadeemilisel õiendil või hinnetelehel tehtava märkega, kutseõppe lõpetamisel lõputunnistusel tehtava märkega ja kutse saanud isikule tema taotlusel kutsetunnistuse väljastamisega.
§ 16. Kutse andmise kord
1)Kutse andmise kord reguleerib kutse andmise korraldust, selle töötab välja kutse andja konkursil osalev organ koos kutsekomisjoniga ning kinnitab kutsenõukogu.
2)Kutse andmise korras peavad sisalduma vähemalt järgmised andmed:
1)kutse andja nimetus;
2)kutsekomisjoni koosseis ning nõuded kutsekomisjoni liikmetele;
3)antavate kutsenimetuste ja -tasemete loetelu ning viide asjakohastele kutsestandarditele;
4)kutse taotlemise eeltingimused;
5)kutset taotleva isiku esitatavad dokumendid;
6)kutse andmise miinimumsagedus;
7)kindlaks määratud viisid, kuidas teavitatakse avalikkust kutse andmisega seotud tähtaegadest ja tingimustest;
8)kutse taotleja kutsealase kompetentsuse hindamise viis ja vormid;
9)kutse andmise korraldamise ja otsustamise kord;
10)kutsetunnistuse kehtivusaeg;
11)kutse taastõendamise tingimused ja kord;
12)nõuded hindamiskomisjoni liikmetele.
3)Kutse andmise korra muudatused esitatakse kutsenõukogule kinnitamiseks hiljemalt kümme tööpäeva enne kutsenõukogu koosolekut ning jõustatakse sellele koosolekule järgneval kutse andmise väljakuulutamisel.
§ 17. Kutse andmisega seotud kulud ja nende katmine
1)Kutse andmise ja kutsetunnistuse väljaandmisega seotud kuludeks loetakse:
1)kutse andmise ettevalmistamisega seotud kulud;
2)kutsekomisjoni ja hindamiskomisjoni tööga seotud kulud;
3)kutse andmise korraldamisega seotud kulud;
4)kutsetunnistuse ja selle duplikaadi kutseregistris registreerimise ja väljaandmisega seotud kulud.
2)Kutse andmisega seotud kulud kaetakse:
1)kutset taotleva isiku poolt või
2)töötajale täienduskoolituseks ettenähtud vahenditest või
4)Eesti Töötukassa poolt tööturuteenuste ja -toetuste sihtkapitalist või
5)riigieelarve eraldistest.
3)Kui kutsetunnistuse tekst ei ole loetav või selles leidub vigu või kutsetunnistus on hävinud, kaotatud, rikutud või varastatud tunnistuse väljaandja või kutseregistri volitatud töötleja süül, katab duplikaadi väljaandmise kulud väljaandja.
4)Kutse andja esitab kutsenõukogule kinnitamiseks kutse andmise ja kutse taastõendamise kulude kalkulatsiooni.
5)Käesoleva paragrahvi lõikes 2 sätestatud isikutelt saadud rahaliste vahendite kasutamise kohta esitab kutsetunnistuse väljaandja kutsenõukogule kord aastas aruande.
§ 17^1. Kutse andmise tasu
1)Kutsenõukogu kinnitab kutse andmise ja kutse taastõendamise tasu suuruse käesoleva seaduse § 17 lõikes 4 nimetatud kutse andja kulude kalkulatsioonile tuginedes.
2)Kutsenõukogu arvestab kutse andmise ja kutse taastõendamise tasu kinnitamisel kutsealade erisustega, kutseeksamite kulude analüüsi, ülesehituse ja keerukusega, sealhulgas kutseeksami väljatöötamise, arendamise ja läbiviimise kuludega.
3)Kutseõppe tasemeõppe lõpetamisel kutse andmise tasu suuruse kinnitamisel ei või kutsenõukogu ületada käesoleva seaduse § 17^2  lõike 5 alusel kehtestatud ülemmäärasid.
4)Kutsenõukogu ei või samal kutsealal sama ülesehituse ja keerukusega läbi viidava kutse andmise korral kinnitada erinevaid kutse andmise tasu suuruseid.
§ 17^2. Kutseõppe tasemeõppe õpilastele kutse andmisega seotud kulude katmine
1)Kutseõppe tasemeõppe tegevustoetusest moodustatud koolituskohal õppiva õpilase õppe lõpetamiseks sooritatava kutseeksami kulud kaetakse riigieelarvest.
2)Kutseõppe tasemeõppe lõpetamiseks sooritatava kutseeksami kulud jagunevad järgmiselt:
1)kutseeksami väljatöötamise ja arendamisega ning kutsekomisjoni tööga seotud kulud;
2)kutseeksami läbiviimisega seotud kulud.
3)Kui kutseõppeasutus või kutseõpet andev rakenduskõrgkool tegutseb asjaomasel õppekaval konkursita valitud kutse andjana, kaetakse käesoleva paragrahvi lõike 2 punktis 1 nimetatud kutseeksami kulud konkursiga valitud kutse andja kaudu kutsekomisjonile ning käesoleva paragrahvi lõike 2 punktis 2 nimetatud kutseeksami kulud kutseeksami läbi viinud õppeasutusele.
4)Kui kutseõppeasutusel või rakenduskõrgkoolil ei ole asjaomasel õppekaval konkursita valitud kutse andja õigust, kaetakse tegevustoetusest moodustatud kutseõppe tasemeõppe koolituskohal õppijale kutseeksami kulud üks kord, kui ta on kutseeksamil osalenud kas õppeaja jooksul või aasta jooksul pärast lõpetamist. Kutseeksami kulud hüvitatakse kutseeksami läbi viinud kutse andjale.
5)Valdkonna eest vastutav minister kehtestab määrusega kutseõppe tasemeõppe õpilaste kutseeksami kulude ülemmäärad, arvestades kutsealade erisustega ning lähtudes kutseeksamite kulude analüüsist, ülesehitusest ja keerukusest, sealhulgas kutseeksami väljatöötamise, arendamise ja läbiviimise kuludest.
6)Kutseõppe tasemeõppe õpilaste kutseeksami ülemmäärade kehtestamisel võib eristada kutseeksami väljatöötamise ja arendamisega seotud kulusid ning kutseeksami läbiviimisega seotud kulusid.
7)Käesolevat paragrahvi ei kohaldata sisekaitselise või riigikaitselise rakenduskõrgkooli kutseõppe tasemeõppe õpilastele kutse andmise kulude katmisel.
§ 18. Kutsekomisjon
1)Kutse andja moodustab kutse andmise erapooletuse tagamiseks kutsekomisjoni, kuhu kuuluvad selle valdkonna kutse andmisest huvitatud osapooled: spetsialistid, tööandjad, töötajad, koolitajad, kutse- ja erialaliitude esindajad, vajaduse korral klientide ja tarbijate esindajad, samuti teised huvitatud osapooled.
1^1)Kutsekomisjoni tööd korraldab konkursiga valitud kutse andja, selle puudumisel kutseasutus.
2)Kutsekomisjon:
1)töötab välja kutse andmise korra koostöös kutse andja õiguste taotlejaga;
2)kinnitab vajaduse korral kompetentsuse hindamise koha nõuded;
3)vaatab läbi kutset taotleva isiku dokumendid ning otsustab kutset taotleva isiku kompetentsuse hindamise vormi ja viisi;
4)nimetab vajaduse korral hindamiskomisjoni(d), kes hindab (hindavad)kutset taotleva isiku kompetentsuse vastavust kutsestandardi nõuetele;
5)kinnitab hindamise korraldamise juhendi ja eksamimaterjalid;
6)otsustab kutset taotlevale isikule kutse andmise või andmata jätmise;
7)lahendab hindamiskomisjoni tegevuse kohta esitatud kaebusi;
7^1)annab kutsenõukogu taotlusel hinnangu õppeasutuse õppekava vastavuse kohta kutsestandardile;
8)täidab muid seaduses sätestatud ülesandeid.
3)Kutsekomisjoni liige ei tohi osaleda kutset taotlevale isikule kutse andmise otsustamisel, kui ta on:
1)osalenud hindamiskomisjoni töös või
2)vahetult seotud kutset taotlevale isikule kutse andmiseks ettevalmistava koolituse või väljaõppe korraldamisega või
3)kutset taotleva isiku tööandja või muul viisil isiklikult huvitatud kutse andmisest või kui muud asjaolud tekitavad kahtlust tema erapooletuses.
§ 19. Hindamiskomisjon
1)Hindamiskomisjon on kutsekomisjoni moodustatud komisjon kutse taotleja kompetentsuse hindamiseks.
2)Kutset taotleva isiku kompetentsuse hindamiseks võib kutsekomisjon moodustada ühe või mitu hindamiskomisjoni.
3)Hindamiskomisjon koosneb vähemalt kolmest liikmest. Kui hindamine toimub eksami vormis automaatse testimissüsteemi kasutamisel, mille puhul inimene eksami hindamisse ei sekku, vaid ainult fikseerib tulemusi, siis võib hindamiskomisjonis olla üks liige.
4)Hindamiskomisjoni liikmed peavad olema sõltumatud ning vajalike erialaste teadmiste ja kogemustega.
5)Hindamiskomisjoni liikmetest ei tohi üle ühe kolmandiku olla selleks hindamiseks või kutseeksamiks ettevalmistavaid koolitajaid või vahetult väljaõppe korraldamisega seotud isikuid ja üle ühe kolmandiku ei tohi olla kutset taotleva isiku tööandjaga samast asutusest, välja arvatud käesoleva paragrahvi lõikes 3 nimetatud automaatse testimissüsteemi korral.
6)Hindamiskomisjon:
1)hindab ja võtab vastu kutseeksami;
2)koostab hindamise korraldamise ja tulemuste kohta protokolli ning esitab selle kutsekomisjonile.
§ 20. Kutse andmise dokumenteerimine ja dokumentide säilitamine
1)Kutse andmisega seotud tegevus dokumenteeritakse kutseasutuse koostatud dokumendivormide järgi ja kutseasutuse määratud ulatuses ning dokumente säilitatakse kutseasutuse kinnitatud arhiveerimiskorras sätestatud aja jooksul, kui õigusaktides ei ole tähtaegu sätestatud.
2) Kutse andmisega seotud dokumendid on avalike ülesannete täitmise käigus loodud või saadud dokumendid, millele laienevad arhiiviseaduses ja selle alusel kehtestatud nõuded.
§ 21. Kutsetunnistus
1)Kutsetunnistus on elektrooniline kanne kutseregistris ja selle alusel väljastatud dokument, mis tõendab isiku kompetentsuse vastavust kutsestandardis kehtestatud nõuetele, osakutse puhul kutsestandardi ühe või mitme osa nõuetele. Kutsetunnistuse õigsuse eest vastutab kutsetunnistuse väljastanud kutse andja.
2)Kutset omaval isikul on õigus kasutada kutsetunnistuse kehtivuse ajal kutsetunnistusel märgitud kutsenimetust või selle lühendit ning esitleda end kompetentsena vastavalt antud kutsetasemele.
3)Kutsetunnistuse statuudi ja vormi kehtestab valdkonna eest vastutav minister määrusega.
4)Kutsetunnistus kantakse kutseregistri põhimäärusega sätestatud korras kutseregistrisse. Paberkandjal kutsetunnistus on kehtiv ainult sellekohase kande olemasolu korral kutseregistris.
5)Kutsetunnistuse duplikaadi annab välja kutsetunnistuse väljastanud kutse andja või selle puudumisel käesoleva seaduse § 6 lõikes 1 nimetatud kutseasutus.
§ 22. Kutsetunnistuse kehtetuks tunnistamine
1)Kutse andjal on kutsekomisjoni ettepanekul õigus tunnistada väljastatud kutsetunnistus kehtetuks, kui:
1)kutsetunnistus on saadud pettuse teel;
2)kutsetunnistus on välja antud võltsitud või valeandmeid sisaldava dokumendi alusel;
3)kutset omava isiku tegevus ei vasta kutsestandardiga sätestatud normidele.
2)Väljastatud kutsetunnistuse kehtetuks tunnistamisel kustutatakse see kutsetunnistus kutseregistrist ning kutsetunnistuse kehtetuks tunnistanud organ teatab otsusest asjaomasele isikule tähtkirjaga ja avaldab sellekohase kuulutuse Ametlikes Teadaannetes.
4)Kutsetunnistuse kehtetuks tunnistamise otsust on võimalik vaidlustada halduskohtus halduskohtumenetluse seadustikus sätestatud tingimustel ja korras või esitades vaide asjakohasele kutse andjale haldusmenetluse seadusega sätestatud korras.
§ 22^1. Kutse andmine õppe lõpetamise korral
1)Konkursita valitud kutse andjana tegutseva õppeasutuse kutse andmisele ei kohaldata käesoleva seaduse §-des 16, 17, 18 ja 19 sätestatut, kõrghariduse õppekavade lõpetajate puhul ka §-des 21 ja 22 sätestatut.
2)Konkursita valitud kutse andjana tegutsev õppeasutus ei moodusta kutsekomisjoni. Kutse andmisel õppe lõpetamisel täidab kutsekomisjoni ülesandeid konkursiga valitud kutse andja või selle puudumisel, kutseasutuse poolt moodustatud kutsekomisjon. Õppeasutuste esindusorganisatsioonid nimetavad sellesse kutsekomisjoni oma esindaja.
3)Kutse andmiseks õppe lõpetamisel kutseasutuse poolt moodustatud kutsekomisjoni koosseisu kinnitab kutsenõukogu. Kutseasutuse poolt moodustatud kutsekomisjoni volitused lõpevad, kui samal kutsealal valitakse konkursi korras kutse andja.
4)Kutse andmisel õppe lõpetamisel kooskõlastab kutsekomisjon õppeasutuse esitatud hindamiskomisjoni liikmete nimekirja ja võib nimekirja ise nimetada tööandjate esindajaid.
5)Kutsekomisjon kinnitab kutseõppe tasemeõppe lõpetamisel sooritatava kutseeksami protseduurid, hindamise korraldamise juhendi ja eksamimaterjalid.
6)Kutseõppe tasemeõppe lõpetamisel sooritatava kutseeksami läbiviimiseks moodustab õppeasutus hindamiskomisjoni käesoleva seaduse § 19 lõigetes 3–5 sätestatud põhimõtete alusel, valides hindamiskomisjoni liikmed kutsekomisjoniga kooskõlastatud nimekirjast.
7)Kutse andmise õppe lõpetamise korral otsustab õppeasutus.
4. peatükk HALDUSJÄRELEVALVE
§ 23. Haldusjärelevalve teostaja
Kutse andja ning kutsenõukogude tegevuse üle käesolevas seaduses ja selle alusel kehtestatud õigusaktides sätestatud nõuete täitmisel teostab haldusjärelevalvet Haridus- ja Teadusministeerium või halduslepingu alusel volitatud sihtasutus (edaspidi järelevalveorgan). Kui kutseasutuse ülesannete täitmiseks on sõlmitud haldusleping, teostab haldusjärelevalvet kutseasutuse üle Haridus- ja Teadusministeerium.
§ 24. Haldusjärelevalve eesmärk ja sisu
1)Haldusjärelevalve eesmärk on kontrollida kutsesüsteemi toimimise ja arendamise seaduslikkust.
2)Järelevalveorganil on õigus:
1)kontrollida kohapeal õigusaktidest tulenevate nõuete täitmist;
2)saada haldusjärelevalve teostamiseks vajaminevat informatsiooni;
3)tutvuda dokumentide originaalidega ning saada neist väljavõtteid ja ärakirju;
4)teha järelevalvatavale ettepanekuid kutsesüsteemi arendamiseks;
5)teha ettekirjutusi või otsuseid.
3)Järelevalveorgani otsust ja ettekirjutust on võimalik vaidlustada halduskohtus halduskohtumenetluse seadustikus sätestatud tingimustel ja korras või esitades vaide valdkonna eest vastutavale ministrile haldusmenetluse seaduses sätestatud korras.
§ 25. Järelevalveorgani ettekirjutus
1)Õigusrikkumise avastamise korral võib järelevalveorgan teha kutseasutusele, kutsenõukogule või kutse andjale ettekirjutuse, milles esitab nõude lõpetada õigusrikkumine.
2)Käesoleva paragrahvi lõikes 1 nimetatud ettekirjutuse täitmata jätmise korral võib järelevalveorgan rakendada sunniraha asendustäitmise ja sunniraha seaduses ettenähtud korras. Sunniraha ülemmäär on 320 eurot.
3)Käesoleva paragrahvi lõikes 1 nimetatud ettekirjutuse täitmata jätmise korral võib järelevalveorgan teha Vabariigi Valitsusele ettepaneku lõpetada kutsenõukogu tegevus.
5. peatükk RAKENDUSSÄTTED
§ 26. Üleminekusätted
1)Kutsenõukogude ja kutsekomisjonide ning hindamiskomisjonide koosseisud viiakse käesoleva seaduse nõuetega vastavusse ühe aasta jooksul alates käesoleva seaduse jõustumisest.
2)Käesoleva seaduse jõustumisel tähtajatut tegevusluba omavad kutse andjad kantakse kutseregistrisse tähtajaga kuni 2014. aasta 1. jaanuar.
3)Enne seaduse jõustumist kehtinud kutsesüsteemi (käesoleva seaduse lisa 2 «Kutsekvalifikatsioonitasemete kirjeldused 2001. aastal vastuvõetud kutseseaduse alusel»)alusel kehtestatud kutsestandardid kehtivad kuni kutsestandardi kehtivusaja lõppemiseni või kutsestandardi vastavusse viimiseni käesoleva seaduse § 4 alusel kehtestatud lisaga 1 «Kvalifikatsiooniraamistik». Kutsenõukogul on õigus pikendada enne seaduse jõustumist kehtinud kutsesüsteemi alusel kehtestatud kutsestandardi kehtivusaega kuni 2014. aasta 1. jaanuarini, kui kutsestandardi kehtivusaeg lõpeb enne, kui kutsestandard jõutakse viia vastavusse käesoleva seaduse § 4 alusel kehtestatud lisaga 1 „Kvalifikatsiooniraamistik”.
4)Enne seaduse jõustumist kehtinud kutsesüsteemi (käesoleva seaduse lisa 2 «Kutsekvalifikatsioonitasemete kirjeldused 2001. aastal vastuvõetud kutseseaduse alusel»)alusel väljastatud kutsetunnistused kehtivad kuni kutsetunnistuse kehtivusaja lõppemiseni või kutsetunnistuse vastavusse viimiseni käesoleva seaduse § 4 alusel kehtestatud lisaga 1 «Kvalifikatsiooniraamistik».
5)Enne käesoleva seaduse jõustumist kutseseaduse alusel peetud kutseregistris sisaldunud andmed viiakse kuue kuu jooksul üle käesoleva seaduse § 14 alusel peetavasse kutseregistrisse.
6)Enne 2015. aasta 1. märtsi moodustatud kutsenõukogud tegutsevad kuni uute kutsenõukogude moodustamiseni, kuid mitte kauem kui 2015. aasta 31. detsembrini.
7)Kõik kutseõppe õppekavad, mis kuuluvad õppekavarühma, millel on 2019. aasta 1. jaanuariks õppe läbiviimise õigus pikendatud kuueks aastaks, loetakse kutseseaduse tähenduses riiklikult tunnustatuks.
Maakorraldusseadus
§ 1. Seaduse ülesanne
Käesolev seadus sätestab maakorralduse läbiviimise korra ja põhimõtted.
§ 1^1. Seaduste kohaldamine
1)Käesolevas seaduses ettenähtud haldusmenetlusele kohaldatakse haldusmenetluse seaduse (RT I 2001, 58, 354)sätteid, arvestades käesoleva seaduse erisusi.
2)Käesolevas seaduses ettenähtud riigi maakorralduse läbiviimisel riigile kinnisasja omandamisel ning riigivara võõrandamisel ja piiratud asjaõigusega koormamisel ei kohaldata riigivaraseadust osas, milles käesolev seadus teeb erisusi.
§ 2. Maakorralduse mõiste
1)Maakorraldus käesoleva seaduse tähenduses on tegevus, mille eesmärk on maakorraldustoimingute läbiviimisega võimaluste loomine kinnisasja või selle osa otstarbekamaks kasutamiseks ja majandamiseks.
2)Maakorraldustoimingud on:
1)kinnisasja või selle osa ümberkruntimine;
2)kinnisasjade osade vahetamine;
3)kinnisasja piiri muutmine;
4)kinnisasja jagamine;
5)kinnisasjade liitmine;
6)kinnisasja piiri kindlakstegemine ja
7)kinnisomandi kitsenduste selgitamine.
3)Maakorralduse läbiviimisel lähtutakse maakorralduse nõuetest, kehtestatud planeeringu korral planeeringulahendusest, kinnisasja omaniku õigustest ja avalikest huvidest.
5)Käesoleva seaduse alusel läbiviidava maakorraldustoimingu käigus ei toimu kinnisasjaõiguse käsutamist asjaõigusseaduse tähenduses.
§ 3. Maakorralduse läbiviimine ja järelevalve
1)Maakorralduse läbiviimine linna või valla territooriumil kuulub kohaliku omavalitsuse pädevusse.
2)Haldusjärelevalvet maakorralduse seaduslikkuse üle teostab Maa-amet.
§ 4. Maakorralduse läbiviijad ning nende õigused ja kohustused
1)Lihtsaid maakorraldustoiminguid võib läbi viia isik, kellele on maakatastriseaduse kohaselt väljastatud kehtiv maakorraldustööde tegevuslitsents. Ümberkruntimist võib läbi viia isik, kellel on kutseseadusele vastav kehtiv 6. või 7. taseme maakorraldaja kutse. Kõiki maakorraldustoiminguid võib läbi viia Maa-amet.
2)Maakorralduse läbiviijal on õigus:
1)maakorralduse läbiviimise eesmärgil viibida päikesetõusust kuni päikeseloojanguni võõral kinnisasjal;
2)saada tasuta maakorralduse osalistelt, riigiasutustelt ja kohalikelt omavalitsustelt maakorralduse läbiviimiseks vajalikke andmeid;
3)teha kinnisasjade omanikele ettepanekuid kinnisasjade vahelise piiri muutmiseks vastavalt algatatud maakorraldustoimingutele;
4)otstarbeka maakorralduse läbiviimiseks teha ettepanekuid riigi reservmaast või maareformi seaduse § 31 lõikes 2 nimetatud maast juurdelõike tegemiseks korraldatavale kinnisasjale;
5)kinnitada maakorralduskavast tehtavaid väljavõtteid.
3)Maakorralduse läbiviija on kohustatud:
2)välja selgitama osaliste arvamused maakorralduse läbiviimiseks;
3)hoidma temale seoses maakorralduse läbiviimisega teatavaks saanud maakorralduse osaliste saladusi.
§ 5. Maakorralduse nõuded
1)Maakorralduse nõuded on seadusest, tehnilistest ja majanduslikest teguritest tulenevad tingimused, mille täitmine tagab kinnisasja otstarbeka kasutamise ja majandamise.
2)Maakorralduse läbiviimisel lähtutakse eelkõige järgmistest nõuetest:
1)omaniku taotlus kinnisasja otstarbekaks kasutamiseks;
2)loodusvarade säästlik kasutamine, terve elukeskkonna tagamine ja maastiku omapära hoidmine;
3)kinnisasja sobivus ettenähtud sihtotstarbeks;
4)kinnisasjale otstarbeka juurdepääsutee tagamine;
5)kinnisasja terviklikkuse ja otstarbeka kuju tagamine, lihtsate ja selgete piiride loomine ning looduslike piiride arvestamine;
6)kinnisasja kiildumise ja ribasuse vältimine;
7)teede, liinide, muude ehitiste ja maaparandussüsteemide otstarbekas rajamine ja kasutamine.
§ 6. Maakorralduse finantseerimine
1)Maakorraldust finantseerib kinnisasja omanik, kui seaduse või lepinguga ei ole sätestatud teisiti.
2)Maakorralduse rahastamise, riiklike toetusrahade määramise ja krediteerimise korra kehtestab Vabariigi Valitsus.
3)Kui maakorraldustoimingute läbiviimisel tehtud muudatuste kinnistusraamatusse kandmise ajaks ei ole ümberkruntimisega seotud kulutused tasutud, kantakse maakorralduse läbiviija avalduse alusel kinnisasja kinnistusregistriossa reaalkoormatis. Kande tegemise alus on maakorralduskava või selle väljavõte. Kulude määramise alus on maakorraldustoimingute tegelikud teostus- ja menetluskulud. Kulude määramise korra kehtestab Vabariigi Valitsus.
2. peatükk Maakorralduse osalised
§ 7. Maakorralduse osalised
1)Maakorralduse osaline (edaspidi osaline)on kinnisasja omanik, kelle õigusi maakorraldus puudutab.
1^1)Osaline võib-olla ka kinnisasja omanik, kelle huve maakorraldus puudutab.
2)Kinnisasja omandiõiguse üleminekul maakorraldustoimingute läbiviimise ajal loetakse uus omanik maakorralduse osaliseks ja talle lähevad üle endise omaniku õigused ja kohustused.
3)Riiki kui kinnisasja omanikku esindab maakorralduses osalisena riigivara valitseja või volitatud asutus.
4)Kui osaline on surnud, esindab kuni pärimistunnistuse väljastamiseni osalist maakorraldustoimingu läbiviimisel osalisena kinnisasja asukohajärgne kohalik omavalitsus või tema poolt volitatud isik.
§ 8. Maakorralduse osaliste õigused
1)Osalisel on õigus:
5)nõuda moodustatava kinnisasja asukoha looduses kättenäitamist enne maakorralduskava kooskõlastamist;
6)nõuda maakorralduse tõttu kinnisasja väärtuse ja kasutamistingimuste muutumisel rendi- või hoonestusõiguse tasu muutmist;
8)sõlmida ühise tegutsemise leping või moodustada maakorraldusühistu maakorralduskava koostamiseks.
2)Uuel osalisel ei ole õigust vaidlustada maakorraldustoiminguid, mis on tehtud enne osalise õiguste üleminekut.
§ 9. Maakorraldusühistu
3. peatükk Maakorraldus
1. jagu Maakorralduse läbiviimine
§ 10. Maakorraldustoimingute läbiviimine
1)Lihtsad maakorraldustoimingud on käesoleva seaduse §-des 12–15 loetletud toimingud, mis viiakse läbi korraldatavate kinnisasjade omanike taotlusel.
1^1)Lihtsate maakorraldustoimingute läbiviimisel tehakse käesoleva seaduse § 14 lõikes 3 nimetatud toiming juhul, kui kinnisasi on koormatud kitsendusega.
2)Ümberkruntimist võib algatada käesoleva seaduse § 17 2. lõikes nimetatud isikute taotlusel.
3)Maakorraldustoimingud viiakse läbi maakorralduskava alusel. Maakorralduskava on ümberkruntimiskava, kinnisasja vahetus-, jagamis-, liitmis- või piiri muutmise plaan.
4)Kinnisasja jagamisel, kinnisasjade liitmisel, osade vahetamisel ja piiri muutmisel lähtutakse maakatastriseaduses ja kinnistusraamatuseaduses sätestatust.
4^1)Ümberkruntimise menetlusele kohaldatakse avatud menetluse sätteid, arvestades käesoleva seaduse erisusi. Kui ümberkruntimine viiakse läbi kehtestatud planeeringu alusel, ei kohaldata avatud menetluse sätteid.
5)Maakorraldustoimingute läbiviimise tulemusel määrab maakorralduse läbiviija kinnisasjade vahelised piirid looduses ja koostab katastriüksuse moodustamise toimiku. Moodustatud kinnisasja ulatus ümberkruntimiskavas ja looduses mõõdistatuna võib erineda kuni kolm protsenti, kuid mitte üle 0,3 hektari ning erinevuse ulatuses ei ole osalisel õigust nõuda hüvitist.
6)Katastrimõõdistamine toimub maakorralduskava või piiri kindlakstegemise dokumentide alusel seadusega sätestatud korras.
6^1)Kui maakorralduse käigus selgub kinnisasjade omanike vaheline hüvitise maksmise vajadus, arveldavad nad kokkuleppe sõlmimise käigus enne katastriüksuste maakatastris registreerimist.
6^2)Kinnisasja osade vahetamisel, jagamisel, liitmisel ja piiride muutmisel registreeritakse katastriüksused maakatastris maakorralduse läbiviija esitatud katastriüksuse moodustamise toimiku ja kinnisasja omaniku avalduse või kinnisasjade omanike vahelise kokkuleppe alusel.
6^3)Käesoleva seaduse §-s 15 sätestatud korras kindlakstehtud piiri andmed registreeritakse maakatastris maakorralduse läbiviija esitatud katastrimõõdistamise ja piiri kindlakstegemise dokumentide alusel.
6^4)Ümberkruntimise korral registreeritakse katastriüksused maakatastris maakorralduse läbiviija esitatud katastriüksuse moodustamise toimiku ja ümberkruntimiskava kinnitamise otsuse alusel.
§ 11. Maakorraldustoimingute lõpetamine
1)Maakorraldustoimingud loetakse lõpetatuks, kui kinnisasi on registreeritud riigi maakatastris ning maakorraldusest tulenenud muudatused on kantud kinnistusraamatusse.
4)Maakorraldustoimingute läbiviimisel toimunud muudatused kantakse kinnistusraamatusse maakatastri pidaja esitatud kinnistamisavalduse alusel. Maakatastri pidaja märgib kinnistamisavalduses registriosade kaupa, millisest registriosast katastriüksus kustutatakse ja millisesse kantakse, samuti registriosa kolmandas jaos olevate kannete kehtima jäämise, kustutamise või ülekandmise.
2. jagu Lihtsad maakorraldustoimingud
§ 12. Kinnisasjade osade vahetamine ja kinnisasja piiri muutmine
1)Kinnisasjade osade vahetamine ja kinnisasja piiri muutmine viiakse läbi kinnisasjade omanike kokkuleppel kinnisasja või selle osa koondamiseks ja osade vahetamiseks ning piiri korrastamiseks ja planeeringu- või maakorraldusnõuetega vastavusse viimiseks.
2)Kinnisasjade osade vahetamisel ja kinnisasja piiri muutmisel koostatakse kinnisasjade osade vahetamise või piiri muutmise plaan, mis kooskõlastatakse osalistega.
3)Osalisel, kelle kinnisasja väärtus vahetamise või piiri muutmise tulemusena väheneb, on väärtuse vähenemise ulatuses õigus nõuda hüvitist osaliselt, kelle kinnisasja väärtus suureneb. Hüvitis määratakse kindlaks osaliste kokkuleppel. Kui kokkulepet ei saavutata, võib maakorralduse läbiviija korraldada kinnisasjade hindamise käesoleva seaduse § 23 lõike 1 alusel. Hüvitis makstakse rahas, kui pooled ei lepi kokku teisiti.
4)Kui kinnisasjade osade vahetamine või kinnisasja piiri muutmine toimub riigile kuuluva kinnisasjaga ja ilmneb vajadus viia läbi hindamine, kohaldatakse käesoleva seaduse § 23 lõikes 1 sätestatut.
§ 13. Kinnisasja jagamine ja liitmine
1)Kinnisasja omaniku soovil jagatakse kinnisasi selle olemust rikkumata kaheks või enamaks reaalosaks, kusjuures pärast jagamist on iga osa iseseisev kinnisasi.
1^1)Kinnisasja omaniku soovil liidetakse temale kuuluvad külgnevad kinnisasjad või nende reaalosad üheks kinnisasjaks.
2)Kinnisasja jagamisel või liitmisel koostatakse jagamis- või liitmisplaan, mis kooskõlastatakse osalistega.
3)Ühises omandis oleva kinnisasja jagamisel kohaldatakse asjaõigusseaduse kaasomandis oleva asja jagamise sätteid.
4)Kinnisasi on jagamatu, kui jagamise tulemusena muutub võimatuks kinnisasja kasutamine vastavalt sihtotstarbele või kui ei ole võimalik moodustada katastriüksust.
§ 14. Kinnisomandi kitsenduste selgitamine
1)Maakorralduses määratakse kindlaks kinnisomandi kitsendusi põhjustava objekti asukoht ja kitsenduse ulatus.
3)Kui maakorraldustoimingut viiakse läbi kinnisasjaga, mis on koormatud kitsendusega, siis koostatakse kitsenduse asukoha ja ulatuse plaan, millel näidatakse ka katastriüksuse piirid.
§ 15. Kinnisasja piiri kindlakstegemine
1)Kinnisasjade vahelise piiri asukoha teeb kindlaks maakorralduse läbiviija, kui selleks on vajadus või kinnisasja omanik seda taotleb.
2)Maakorralduse läbiviija on kohustatud kaasama ning piiri kindlakstegemisele ja kättenäitamisele kutsuma nende kinnisasjade omanikud, kelle kinnisasjade vaheline piir on vaja kindlaks teha. Piiri kindlakstegemist ei takista see, kui kinnisasja omanik, kes on kutsutud piiri kindlakstegemisele, ei ilmu kohale.
3)Maakorralduse läbiviija teeb piiri asukoha kindlaks kinnistusraamatus, maakatastris, arhiivis või asjakohases registris leiduvate andmete ning piirimärkide alusel. Kui eelnimetatud andmete alusel ei ole võimalik piiri asukohta kindlaks teha, määrab maakorralduse läbiviija selle asjaõigusseaduse § 129 lõigete 2 ja 3 kohaselt.
4)Piir tähistatakse nõuetekohaselt. Maakorralduse läbiviija märgib piiri kindlakstegemise põhjuse ja tulemuse piiriprotokollis, millele lisatakse piiride kindlakstegemise skeem.
5)Kui kinnisasja omanikud ei saavuta kokkulepet piiri asukohas, otsustab kinnisasja piiri asukoha maakatastri pidaja maakorralduse läbiviija esitatud piiri kindlakstegemise ja katastrimõõdistamise dokumentide alusel.
3. jagu Ümberkruntimine
§ 16. Ümberkruntimise mõiste
1)Ümberkruntimine on maakorraldustoimingute kogum, millega omanike huvidest lähtuvalt korraldatakse ümber maakorralduspiirkonda arvatud kinnisasjad ja moodustatakse ning kinnistatakse kõigile omanikele käesoleva seaduse § 5 2. lõike sätetele vastavad uued kinnisasjad.
2)Ümberkruntimine koosneb järgmistest etappidest:
1)ümberkruntimise taotluse esitamine;
2)eeltööd;
3)maakorralduspiirkonna ja osaliste selgitamine;
4)osaliste koosoleku pidamine;
5)ümberkruntimise algatamine;
6)kinnisasja hindamine ja hindamiskaardi koostamine;
7)läbirääkimised;
8)ümberkruntimiskava koostamine;
9)ümberkruntimiskava kooskõlastamine ja kinnitamine;
10)ümberkruntimiskava elluviimine;
11)kinnisasja registreerimine riigi maakatastris ja muudatuste kandmine kinnistusraamatusse.
3)Kui ümberkruntimist ei ole võimalik otstarbekalt läbi viia maakorralduspiirkonda arvatud kinnisasja endise väärtuse alusel, võib moodustatava kinnisasja väärtus erineda kinnisasja endisest väärtusest. Väärtuste vahe ulatuses makstakse osalisele, kelle kinnisasja väärtus väheneb, rahalist hüvitist. Hüvitise tasub osaline, kes saab suurema väärtusega kinnisasja.
§ 17. Ümberkruntimise taotluse esitamine
1)Taotlus ümberkruntimise algatamiseks esitatakse kinnisasja asukohajärgsele kohalikule omavalitsusele.
2)Ümberkruntimise taotluse võib esitada kinnisasja omanik.
3)Taotlus peab sisaldama ümberkruntimise põhjendust ja eesmärki.
§ 18. Eeltööd
1)Kohalik omavalitsus või tema volitatud isik viib läbi eeltööd ümberkruntimise otstarbekuse, vajalike maakorraldustoimingute ja maakorralduspiirkonna ulatuse määramiseks ning osaliste ja maakorralduskulude selgitamiseks.
2)Kohalik omavalitsus keeldub oma otsusega ümberkruntimise menetluse algatamisest, kui:
1)ümberkruntimisel ei ole võimalik arvestada maakorralduse nõudeid;
2)ümberkruntimise läbiviimine rikub omaniku õigusi või kahjustab üldisi huvisid.
§ 19. Maakorralduspiirkonna ja osaliste selgitamine
1)Maakorralduspiirkond on maa-ala, mis hõlmab ümberkrunditavaid kinnisasju. Maakorralduspiirkonda arvatakse kinnisasjad, mis on vastuolus maakorralduse nõuetega või vajalikud ümberkruntimise otstarbekaks läbiviimiseks. Maakorralduspiirkonna võib moodustada, kui see hõlmab vähemalt kolme kinnisasja.
1^1)Kui maakorralduspiirkonda arvatud katastriüksuse kohta on tehtud katastripidaja märge „Pindala on ebatäpne”, lähtutakse ümberkruntimisel katastriüksuse ruumikuju pindalast.
2)Maakorralduspiirkonda võib arvata üksteisest eraldi asuvaid kinnisasju. Täielikult või osaliselt võib maakorralduspiirkonnast välja arvata kinnisasjad, mis raskendavad ümberkruntimist, samuti kinnisasja osa ning hoonealuse ja hoone teenindamiseks vajaliku maa, mida ümber ei krundita.
3)Riigivara valitseja või tema volitatud isiku nõusolekul võib maakorralduspiirkonda arvata riigile kuuluvaid kinnisasju, mis on vajalikud otstarbeka maakorralduse läbiviimiseks või kokkuleppe sõlmimiseks avaliku huvi realiseerimisel maakorralduse käigus.
4)Kohalik omavalitsus või tema volitatud isik selgitab võimalikud maakorralduse osalised kolme kuu jooksul pärast taotluse esitamise päeva kinnistusraamatu kannete ja riikliku maakatastri andmetel. Osalised selgitatakse eeltööde tulemusena määratud maakorralduspiirkonna ulatuse alusel.
5)Kaitstavat loodusobjekti või kultuurimälestist sisaldava või maaparandushoiualal paikneva kinnisasja võib maakorralduspiirkonda arvata ning ümberkruntimise otstarbel selle piiri muuta vaid asjaomase ameti nõusolekul.
6)Kohalik omavalitsus saadab ümberkruntimise algatamise teate kõigile eeldatavatele osalistele ning avaldab ümberkruntimise teate Ametlikes Teadaannetes, näidates ära selle eesmärgi ja puudutatud kinnisasjade loetelu.
7)Kõigil isikutel, kelle õigusi või huve ümberkruntimine puudutab, on õigus ühe kuu jooksul pärast teate ilmumist Ametlikes Teadaannetes esitada kohalikule omavalitsusele taotlus ümberkruntimises osalemiseks või ettepanekuid ja vastuväiteid ümberkruntimise kohta.
§ 20. Osaliste koosoleku pidamine
1)Kohaliku omavalitsuse üksus või tema volitatud isik korraldab pärast eeldatavate osaliste selgitamist koosoleku ümberkruntimise eesmärgi, osaliste ja maakorralduspiirkonna kindlaksmääramiseks. Vajaduse korral valivad osalised koosolekul maakorralduse läbiviija. Koosoleku korraldaja on kohustatud koosolekul informeerima osalisi nende õigustest ja kohustustest ümberkruntimise läbiviimisel.
2)Osalisel on õigus taotleda kinnisasja või selle osa väljaarvamist maakorralduspiirkonnast. Taotlus esitatakse kohalikule omavalitsusele. Otsuse kinnisasja väljaarvamise kohta maakorralduspiirkonnast teeb kohalik omavalitsus enne ümberkruntimise algatamist.
3)Koosoleku kohta koostab koosoleku korraldaja protokolli.
4)Ümberkruntimise võib algatada nende kinnisasjade suhtes, mille omanikud on ümberkruntimises osalemiseks andnud kirjaliku nõusoleku.
§ 21. Ümberkruntimise algatamine
1)Ümberkruntimise algatab kohalik omavalitsus käesoleva seaduse §-s 20 sätestatud osaliste koosoleku protokolli alusel. Kohalikul omavalitsusel on õigus enne käesoleva paragrahvi 2. lõikes sätestatud ümberkruntimise algatamist osalise põhjendatud taotlusel kinnisasi või selle osa maakorralduspiirkonnast välja arvata.
2)Ümberkruntimise algatamise otsus tehakse kõigile osalistele posti teel või elektrooniliselt teatavaks. Kohalik omavalitsus teeb ümberkruntimise algatamise otsuse avalikult teatavaks.
3)Ümberkruntimise algatamise otsusega kinnitatud maakorralduspiirkonna ulatuse muutmiseks peab läbi viima täiendavad käesoleva seaduse §-des 18–20 sätestatud toimingud.
§ 22. Ümberkruntimisega kaasnevad kinnisomandi kasutamise kitsendused
1)Osaline on kohustatud ümberkruntimise algatamise otsuse teatavaks tegemise momendist kuni ümberkruntimise lõpetamiseni säilitama kinnisasja senise seisukorra ja sihtotstarbe ning mitte muutma oma tegevusega kinnisasja väärtust.
2)Kulutusi ja parendusi, mis on tehtud kinnisasja väärtuse tõstmiseks pärast ümberkruntimise algatamise otsuse tegemist, kinnisasja hindamisel ei arvestata.
3)Kinnisomandi kasutamise kitsenduste tagamiseks kantakse kinnistusraamatusse ümberkruntimismärge kinnisasja omaniku nõusolekuta. Märge kantakse kinnistusraamatusse kohaliku omavalitsuse kirjaliku avalduse ja ümberkruntimise algatamise otsuse alusel
4)Ümberkruntimismärkega kinnisasja võõrandamisel jäävad kehtima kõik endise omaniku antud kooskõlastused ja sõlmitud kokkulepped.
§ 23. Hindamise läbiviimine
1)Maakorralduse läbiviija korraldab kinnisasja hariliku väärtuse hindamise. Vajaduse korral kaasatakse kutsetunnistusega hindaja, kellel on kutseseaduse kohane kehtiv 7. taseme vara hindaja kutse. Kinnisasja hariliku väärtuse võib selgitada Maa-amet maakatastriseaduse § 9 lõike 2^1  alusel peetavas tehingute andmebaasis sisalduvate tehinguandmete ja turuanalüüsi alusel, lähtudes maa hindamise seaduse, looduskaitseseaduse, riigivaraseaduse või muu asjakohase seaduse alusel kinnitatud metoodikast.
3)Hindamise eesmärk on määrata kinnisasja või selle ümberkrunditava osa väärtus maakorraldustoimingute eelsetes ja maakorralduskavaga määratud piirides. Kui käesoleva seaduse § 16 lõikest 3 tulenevalt erineb moodustatava kinnisasja väärtus kinnisasja endisest väärtusest, siis lähtutakse hüvitiste maksmisel hindamise tulemustest.
4)Maakorralduse läbiviija koostab katastri kõlvikukaardi alusel ümberkrunditava ala kohta hindamise kaardi. Kui looduslik olukord erineb katastri kõlvikukaardi andmetest, arvestatakse tegelikku looduslikku olukorda. Hindamise kaardil piiritletakse sarnase sihtotstarbe ja maakasutuse ning sarnaste väärtust mõjutavate teguritega alad eraldisteks. Igale eraldisele leitakse väärtus käesoleva paragrahvi lõikes 1 sätestatud alustel.
5)Maakorralduse läbiviija määrab ümberkrunditava kinnisasja osa või kinnisasja koguväärtuse arvutuslikult hindamiskaardi alusel, summeerides eraldiste väärtused ja näidates arvutuskäigu. Maakorralduse osaline annab lõplikele hindamistulemustele kirjaliku nõusoleku.
§ 24. Läbirääkimised
1)Maakorralduse läbiviija peab ümberkruntimisel arvestama kõigi osaliste õigusi ja saavutama osalistega kokkuleppe. Kui ümberkruntimist ei ole võimalik endise kinnisasja väärtuse alusel otstarbekalt läbi viia, võib maakorralduse läbiviija teha ettepaneku osalisele, kellele ei ole võimalik moodustada samaväärset kinnisasja, hüvitise määramiseks kooskõlas § 16 3. lõikega.
2)Maakorralduse läbiviija korraldab osaliste läbirääkimised ümberkruntimiskava koostamiseks ja osaliste vaheliste kokkulepete saavutamiseks piiride muutmise, hüvitiste suuruse, tasaarvelduste ja maakorralduse kulude tasumise ning kinnisasja koormavate õiguste kustutamise või ülekandmise ja muude asjaolude osas.
2^1)Maakorralduse läbiviija määrab ümberkruntimiskavas uute kinnisasjade piirid, arvestades lisaks käesoleva seaduse §-s 5 nimetatud nõuetele kinnisasja omanike kokkuleppeid ja järgnevaid asjaolusid:
1)ümberkruntimise eesmärki;
2)kinnisasja koondamise ja kompaktsuse põhimõtet;
3)endise kinnisasja looduslikke ja majanduslikke näitajaid, sealjuures krunditakse võimaluse korral maakasutus ümber sarnase maakasutusega alale;
4)teisi kinnisasja väärtust mõjutavaid tegureid.
2^2)Kõik osaliste õigusi puudutavad kokkulepped vormistatakse kirjalikult.
3)Kui osalisega ei ole võimalik ümberkruntimiseks vajalikke kokkuleppeid saavutada, arvatakse osaline maakorralduspiirkonnast välja.
4)Kui ümberkruntimine osutub täiendavate asjaolude selgumisel ebaotstarbekaks, on maakorralduse läbiviija kohustatud tegema kohalikule omavalitsusele ümberkruntimise lõpetamise taotluse.
§ 25. Ümberkruntimiskava koostamine
1)Maakorralduse läbiviija koostab ümberkruntimiskava (edaspidi kava), arvestades läbirääkimistel saavutatud kokkuleppeid. Kavasse arvatud kinnisasjadest moodustatakse endiste kinnisasjade väärtuste alusel maakorraldusnõuetele vastavad uutes piirides kinnisasjad.
1^1)Kinnisasja moodustamisel uutes piirides ehk ümberkruntimisel võetakse aluseks hindamiskaardi andmed. Kinnisasja ümberkruntimisel ei arvestata vara väärtuse ajas muutumist.
2)Kui osalised ei ole läbirääkimiste käigus kokku leppinud kinnisasja koormavate asjaõiguste muutmises, piiride asukohas, hüvitise suuruses ja tasaarvestuses või muude ümberkruntimise läbiviimiseks vajalike asjaolude osas, määrab need maakorralduse nõuete ja endiste kinnisasjade väärtuse alusel kohalik omavalitsus.
3)Kehtestatud planeeringu korral võib ümberkruntimiskava kaardi asendada kehtestatud planeeringu joonisega.
4)Kava koosneb seletavast osast ja kaardist. Seletav osa sisaldab järgmisi andmeid: kinnisasjade asukoht, suurus, väärtus ja sihtotstarve, ümberkruntimise tulemusena kinnisasjade väärtuste vahe tasaarvestamine ja hüvitamine, kinnisasjade uutes piirides kasutuselevõtmise kord, kinnisasjade koormamine, õiguste kustutamine või ümberkandmine ning muud vajalikud asjaolud. Kaardil näidatakse ümberkruntimisel moodustatavad kinnisasjad, nende vahelised piirid, kõlvikud, ehitised ja kinnisomandi kitsendusi põhjustavate objektide asukohad ja kitsenduste ulatus.
5)Kavale lisatakse maakorralduse osaliste vahel sõlmitud kokkulepped, hindamisaktid, ümberkruntimise eelarve ning kulutuste ja hüvitiste jagamise ettepanekud.
6)Kava koostatakse Vabariigi Valitsuse kehtestatud korras.
§ 26. Kava kooskõlastamine ja kinnitamine
1)Maakorralduse läbiviija kutsub kava kooskõlastamiseks kokku osaliste koosoleku või saadab kõigile osalistele posti teel sellest väljavõtte.
2)Koosoleku kohta koostab koosoleku korraldaja protokolli.
4)Maakorralduse osaline kinnitab allkirjaga, et on nõus kavas näidatud piiride, hüvitise suuruse, selle maksmise ning maakatastrisse ja kinnistusraamatusse tehtavate muudatustega. Pärast seda esitab maakorralduse läbiviija kava kohalikule omavalitsusele kinnitamiseks.
4^1)Kui ümberkruntimise järel tuleb sõlmida uus piiratud asjaõiguse leping, määrab ümberkruntimiskava kinnitaja lepingu sõlmimiseks tähtaja.
5)Kui koosolekul kava ei kooskõlastata, täiendab maakorralduse läbiviija kava koosolekul määratud tähtajaks.
6)Kohalik omavalitsus kinnitab kava ja teeb selle kõigile osalistele teatavaks. Teates näidatakse kavaga tutvumise võimaluse aeg ja koht. Kava kinnitamise otsus tehakse avalikult teatavaks kohalikus ajalehes.
§ 26^1. Kava kooskõlastamine Maa-ametiga
1)Kava elluviimine on lubatud pärast kava kooskõlastamist Maa-ametiga, välja arvatud juhul, kui tegemist on riigi maakorraldusega.
2)Kohaliku omavalitsuse üksus esitab kava koos kava kinnitamise otsusega viie tööpäeva jooksul selle kinnitamisest arvates Maa-ametile kooskõlastamiseks.
3)Maa-amet kooskõlastab kava või keeldub sellest ning edastab kohalikule omavalitsusele kooskõlastamise tulemuse 60 kalendripäeva jooksul kava kättesaamisest arvates. Kui kooskõlastamise käigus ilmnevad kavas puudused, määrab Maa-amet tähtaja puuduste kõrvaldamiseks ja kava uuesti esitamiseks.
4)Maa-amet võib kava kooskõlastamisest keelduda, kui kava koostamine ja kinnitamine ei vasta õigusaktides sätestatud tingimustele.
§ 27. Kava elluviimine
1)Kava elluviimisel teevad osalised kavas määratud tähtaegadeks omavahelised tasaarveldused ja hüvitised ning muud kavaga seotud toimingud.
2)Maakorralduse läbiviija teeb katastrimõõdistamise.
4)Maakorralduse läbiviija on kohustatud kava hoiule andma riigi maakatastri pidajale.
§ 28. Kannete tegemine kinnistusraamatusse
1)Ümberkruntimise läbiviimisel asjaõiguse kohta kinnistusraamatusse kande tegemine, muutmine või kustutamine on lõivuvaba.
2)Pärast ümberkruntimise tulemusena toimunud muudatuste kinnistamist kustutab Tartu Maakohtu kinnistusosakond kinnistusregistri osast ümberkruntimismärke kohaliku omavalitsuse üksuse kirjaliku avalduse alusel.
§ 29. Teiste isikute õigused ümberkruntimise läbiviimisel
1)Nõusolekut ümberkruntimiseks ei ole vaja piiratud asjaõiguse omajalt, kui asjaõiguse sisu ümberkruntimise käigus ei muutu, ega muude õiguste omajatelt.
2)Reaalservituudid, mis on kava alusel kaotanud oma otstarbe, kustutatakse kinnistusraamatust.
3)Kui kinnisasja koormavaid õigusi ei kustutata, laienevad need vahetusel saadud kinnisasjale või kantakse maakorralduskava alusel üle maakorralduse tulemusena moodustatud kinnisasjale.
5)Muus osas kohaldatakse kinnisasjale asjaõigusseaduse ja kinnistusraamatuseaduse kinnisasjade jagamise, ühendamise, liitmise ja eraldamise kohta käivaid sätteid.
4. jagu Riigi maakorraldus
§ 29^1. Riigi maakorralduse mõiste
1)Riigi maakorraldus on riigi huvi korral käesoleva seaduse alusel läbi viidav maakorraldustoiming.
2)Riigi maakorraldusele kohaldatakse käesolevat seadust, kui käesolevast jaost ei tulene teisiti.
§ 29^2. Riigi maakorralduse läbiviija
1)Riigi maakorraldust viib läbi Maa-amet või tema volitatud isik.
2)Maa-ametile või tema volitatud isikule kohaldatakse kohaliku omavalitsuse või tema volitatud isiku kohta käesolevas seaduses sätestatut.
§ 29^3. Riigi maakorralduse rahastamine
Riigi maakorralduse ja sellega kaasnevate kulude rahastamise tagab riik.
§ 29^4. Riigi maakorralduse algatamine ja ümberkruntimiskava kinnitamine
1)Riigi maakorralduse algatab Maa-amet, lähtudes riigi huvist.
2)Riigi maakorralduse läbiviimisel kinnitab ümberkruntimiskava Maa-amet.
§ 29^5. Riigi ümberkruntimiskavaga hõlmatud kinnisasja omandamine ja riigi kinnisasja loovutamine
1)Kui ümberkruntimiskava võib jääda kinnitamata osalistega kokkuleppele mittejõudmise tõttu, kuid riigi esindaja saavutab kinnisasja omanikuga kokkuleppe maakorralduspiirkonda jääva eraomandis oleva kinnisasja riigi poolt omandamiseks, on valdkonna eest vastutaval ministril või tema volitatud asutusel õigus otsustada kinnisasja riigi poolt omandamine.
2)Riigivara valitseja või tema volitatud asutus võib ümberkruntimise käigus osalisele loovutada tervikuna või osaliselt maakorralduspiirkonda jääva riigimaa ning anda kava koostamise käigus selleks vajalikke kooskõlastusi eesmärgiga saavutada ümberkruntimiskava kooskõlastamine kõigi osaliste poolt. Sellisel juhul toimub osalisele täiendavalt juurde antava riigimaa omandi üleandmine käesoleva seaduse alusel ja müügilepingut asendab ümberkruntimiskava kinnitamise otsus.
§ 29^6. Riigi maakorralduskava tasaarveldused
1)Riigi maakorralduse läbiviimisel makstakse kinnisasjade väärtuste vahe eest hüvitis ja tehakse muu tasaarveldus maakorralduskavas ettenähtud kuupäeval riigi deposiitkonto kaudu.
2)Pärast hüvitise maksmist ja tasaarvelduse tegemist korraldab Maa-amet maakorralduskava alusel maakatastrisse kande tegemise.
§ 29^7. Riigile kuuluva kinnisasja registriosa avamine ja sulgemine ning kinnistute ühendamine
1)Ümberkruntimise käigus riigile tekkiva uue kinnisasja registriosa avamiseks ja kinnistute ühendamiseks esitab kinnistamisavalduse Maa-amet.
2)Riigile kuuluva kinnisasja registriosa sulgemiseks esitab avalduse Maa-amet.
4. peatükk Vaidluste lahendamine
§ 30. Vaidluste lahendamine
1)Maakorralduse osaliste vahel maakorraldustoimingute läbiviimisel tekkinud vaidlused lahendab maakorralduse läbiviija.
4)Igal maakorralduse osalisel on õigus oma õiguste rikkumise korral pöörduda kohtusse.
5. peatükk Lõppsätted
§ 30^1. Lihtsad maakorraldustoimingud maareformi läbiviimisel
1)Maareformi seaduse § 31 lõikes 2 nimetatud maast, mis vastab sama seaduse §-s 31^2  sätestatud tingimustele, võib teha piiri muutmiseks juurdelõike piirnevale kinnisasjale, et tagada käesoleva seaduse § 2 lõikes 1 nimetatud eesmärk.
2)Käesoleva paragrahvi lõikes 1 nimetatud juhul on maakorralduse läbiviija linna- või vallavalitsus või Maa-amet ja reformimata maa omanikuna esindab riiki Maa-amet. Kui piiri muutmine viiakse läbi riigi või kohaliku omavalitsuse üksuse omandis oleva kinnisasjaga, on maakorralduse läbiviija Maa-amet.
3)Käesoleva paragrahvi lõikes 1 nimetatud maast kinnisasjale juurdelõike tegemisel määratakse juurdelõike eest tasutav hüvitis ja maa omandamise tingimused maareformi seaduse VI^1 . osas sätestatud alustel. Kui piiri muutmine viiakse läbi riigi või kohaliku omavalitsuse üksuse omandis oleva kinnisasjaga, siis hüvitist ei maksta.
4)Käesolevas paragrahvis sätestatud maakorralduse otsustab Maa-amet.
5)Maakatastris kinnisasja piiride muudatuse registreerimise aluseks on käesoleva paragrahvi lõikes 4 nimetatud otsus ja maakorralduse osaliste avaldused.
§ 31. Ümberkruntimine maareformi läbiviimisel
1)Kui krunditakse ümber reformimata maa, arvestatakse maakorralduse läbiviimisel käesolevas seaduses sätestatut kooskõlas maareformi seadusega ja selle alusel antud rakendusaktidega ning käesolevas paragrahvis sätestatud erisusi.
2)Maakorralduspiirkonnas oleva reformimata maa puhul on osaliseks maa tagastamise õigustatud subjekt, vaba põllumajandusmaa või vaba metsamaa erastamise õigust omav isik või maa ostueesõigusega erastamise õigust omav isik. Maareformi seaduse § 34^1  kohaselt kasutusvaldusesse antava maa puhul on osaliseks kasutusvalduse seadja. Maareformi seaduse § 31 lõikes 2 nimetatud maa puhul esindab riiki osalisena Maa-amet.
3)Maakorralduspiirkonnas asuva ehitise omanik ega Eesti NSV taluseaduse alusel maa põliseks kasutamiseks saanud isik, kellel ei ole maa ostueesõigusega erastamise õigust, ei ole osaline. Ehitise omaniku kasuks seatakse ehitise teenindamiseks vajalikule maale maareformi seaduse § 35^1  kohaselt hoonestusõigus. Ehitise teenindamiseks vajalikku maad maakorralduspiirkonda ei arvata.
4)Ümberkruntimisel arvestatakse notariaalselt tõestatud kokkuleppeid õigustatud subjektidele tagastamata jääva maa väärtuse hüvitamiseks isikute poolt, kelle omandisse tagastamata jäetav maa kokkuleppe alusel antakse. Riik ei kompenseeri õigustatud subjektile maad, mida nimetatud kokkuleppe alusel ümberkruntimise käigus ei tagastata.
§ 31^1. Ümberkruntimise eeltööd
§ 32. Maakorralduse läbiviija valimine, maakorralduspiirkonna ja osaliste kinnitamine ning ümberkruntimise algatamine
§ 33. Ümberkruntimiskava koostamine
§ 34. Kava kooskõlastamine ja kinnitamine
§ 34^1. Ümberkruntimiskava elluviimine
§ 35. Kehtivuse kaotanud ja muutmisele kuuluvad õigusaktid
Spordiseadus
§ 1. Seaduse reguleerimisala
1)Käesolev seadus sätestab spordi korraldamise üldised organisatsioonilised ja õiguslikud alused, sportlase ja treeneri õigused ja kohustused, spordi andmekogu eesmärgi ja tegevuse alused, spordi finantseerimise alused, sealhulgas spordiorganisatsioonide toetamise, olümpiavõitja riikliku toetuse, sportlasestipendiumi ja sportlasetoetuse maksmise, treeneri tööjõukulu toetamise ja vabatahtliku spordikohtuniku tegevusega seotud kulude hüvitamise alused, dopinguvastaste reeglite järgimise nõuded, spordivõistlustega manipuleerimise vastase riikliku kontaktpunkti korralduse alused ning spordiürituste korraldamise nõuded ja vastutuse nõuete rikkumise eest.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
3)Sotsiaalkindlustusamet kohaldab käesolevas seaduses ettenähtud sotsiaalkaitsele sotsiaalseadustiku üldosa seaduse sätteid.
§ 2. Spordi korraldamise ja edendamise ülesanne
Sporti korraldavad ja edendavad riik, kohaliku omavalitsuse üksused ja spordiorganisatsioonid kogu rahva kehalise ja vaimse vormi, sportliku eluviisi, samuti noorte sportliku eneseteostuse eesmärgil.
§ 2^1. Maavalitsuse ülesanded spordi korraldamisel ning edendamisel
§ 3. Spordi korraldamine vallas ja linnas
Vallal ja linnal on kohustus:
1)määrata kindlaks oma haldusterritooriumil spordiks vajalik maa-ala;
2)kinnitada spordiorganisatsioonide valla- või linnaeelarvest toetamise tingimused, kord ja taotluste vormid ning vajaduse korral näha ette omaosaluse tingimused toetuse saamiseks;
2^1)toetada eelarveliste vahendite olemasolu korral oma haldusterritooriumil asuvate spordiorganisatsioonide tööd;
3)tagada munitsipaalkoolides tingimused kehalise kasvatuse tundide läbiviimiseks ja soodustada spordiharrastust koolides, spordikoolides ning noorte püsilaagrites;
4)määrata oma haldusterritooriumil spordi korraldamisega tegelev teenistuja või määrata need ülesanded mõnele teisele valla või linna ametiasutuse teenistujale;
5)informeerida spordiehitise otstarbe muutmise kavatsusest Kultuuriministeeriumi.
§ 4. Spordiorganisatsioonid
Spordiorganisatsioonid käesoleva seaduse mõistes on:
1)spordiklubi – eraõiguslik juriidiline isik, mille põhitegevus on spordi arendamine;
2)maakonna spordiliit – maakonnas tegutsevate spordiklubide ühendus, kes rahvusliku olümpiakomitee liikmena esindab maakonna sporti ja kellel on ainuõigus korraldada maakonna meistrivõistlusi ja anda vastavaid tiitleid;
3)spordialaliit – spordiala harrastavate spordiklubide üleriigiline ühendus, kes spordiala rahvusvahelise spordialaliidu ning rahvusliku olümpiakomitee liikmena spordiala esindab ja kellel on ainuõigus korraldada üleriigilisi meistrivõistlusi ning anda vastavaid tiitleid;
4)spordiühendus – spordi spetsiifilises valdkonnas (harrastussport, tervisesport, koolisport, üliõpilassport, puudega inimeste sport, töökohasport, veteranisport jm)või piirkondlikul põhimõttel tegutsevate spordiklubide või füüsiliste isikute ühendus;
5)rahvuslik olümpiakomitee – maakonna spordiliite, spordialaliite, spordiühendusi ja olümpiahartas sätestatud tingimustel füüsilisi isikuid ühendav organisatsioon, kes korraldab ühistegevust ja arendab ning kaitseb spordi- ja olümpialiikumist Eestis.
§ 5. Spordikool
Spordikool on huvikooli seaduse või erakooliseaduse alusel tegutsev asutus.
§ 6. Treenerile esitatavad nõuded
1)Treener on kohustatud:
1)tagama sportliku treeningu aluspõhimõtete järgimise ja ohutuse;
2)jälgima treeningukoormuse vastavust juhendatavate tervislikule seisundile.
2)Treener on sportlasi ja teisi spordis osalevaid isikuid juhendav spordispetsialist, kellel on treeneri kutsekvalifikatsioon kutseseaduse tähenduses.
3)Treener võib olla ka välisriigi kutsekvalifikatsiooni omandanud isik, kui tema kutsekvalifikatsiooni on tunnustatud välisriigi kutsekvalifikatsiooni tunnustamise seaduse kohaselt. Välisriigi kutsekvalifikatsiooni tunnustamise seaduse § 7 lõikes 2 sätestatud pädev asutus on Kultuuriministeerium.
§ 6^1. Spordi andmekogu
1)Valdkonna eest vastutav minister asutab riigi infosüsteemi kuuluva spordi andmekogu, mille põhieesmärk on andmete kogumine ja töötlemine spordi korraldamise, juhtimise ja toetamise ning sportimise tõhustamiseks.
2)Spordi andmekogu koosneb spordiorganisatsioonide, spordikoolide, spordiehitiste, treenerite, sportlasestipendiumi ja sportlasetoetuse ning sporditulemuste alamandmekogust.
3)Lisaks käesoleva paragrahvi lõikes 1 sätestatule on spordi andmekogu eesmärk:
1)koguda, väljastada ja avalikustada teavet, mis on vajalik treenerikutse andja kutseseadusest tulenevate ülesannete täitmiseks ja treenerikutse andmiseks ning sportijate ohutuse tagamiseks;
2)koguda ja töödelda andmeid käesoleva seaduse §-s 10^1  sätestatud sportlasestipendiumi maksmiseks vajaliku arvestuse pidamiseks;
3)koguda ja töödelda andmeid käesoleva seaduse §-s 10^5  sätestatud sportlasetoetuse maksmiseks vajaliku arvestuse pidamiseks;
4)koguda, töödelda, avalikustada ja säilitada Eesti ja rahvusvahelistel tiitlivõistlustel saavutatud sporditulemusi toetuste eraldamise otsuste tegemiseks, Eesti spordi arengu toetamiseks ning spordiajaloo jäädvustamiseks.
4)Maksu- ja Tolliametil on õigus saada maksukorralduse seaduse § 10 lõikes 2 sätestatud ülesannete täitmiseks andmeid sportlasele väljamakstud sportlasestipendiumi, sportlasetoetuse ja selle maksmise eelduseks oleva, sportlasega sõlmitud lepingu kohta.
5)Spordi andmekogu põhimääruse kehtestab valdkonna eest vastutav minister määrusega.
6)Isikuandmetena kogutakse järgmisi andmeid:
1)spordiorganisatsiooni tegevjuhi nimi, isikukood ja kontaktandmed ning spordiorganisatsiooni selle esindaja nimi, isikukood ja kontaktandmed, kes kuulub rahvusvahelise spordiorganisatsiooni juhtorganisse, komisjoni või eksperdirühma;
2)treeneri, treenerikutset taotleva isiku ja sportimist juhendava treenerikutseta isiku nimi, isikukood ja kontaktandmed ning andmed tema hariduse, kutse, tööhõive, tasemekoolituste ja kutseeksamite kohta;
3)treenerikutset andva kutsekomisjoni liikme nimi, isikukood ja kontaktandmed;
4)käesoleva seaduse §-s 10^1  sätestatud sportlasestipendiumi saaja andmed, §-s 10^5  sätestatud sportlasetoetuse saaja andmed ja toetuse maksmise eelduseks oleva, sportlasega sõlmitud lepingu andmed;
5)sportlase nimi, isikukood ja tema sporditulemus.
7)Spordi andmekogusse kantavate andmete, sealhulgas isikuandmete täpsem koosseis ja nende säilitamise tähtaeg, andmetele juurdepääsu ja andmete väljastamise kord ning muud andmekogu pidamiseks vajalikud tingimused sätestatakse andmekogu põhimääruses.
8)Spordi andmekogu vastutav töötleja on Kultuuriministeerium.
9)Spordi andmekogu volitatud töötleja ülesandeid võib halduslepingu alusel täita eraõiguslik juriidiline isik vastutava töötleja ettenähtud ulatuses. Halduslepingu sõlmimisel teostab halduslepingu täitmise üle järelevalvet Kultuuriministeerium.
10)Kui käesoleva paragrahvi lõikes 9 nimetatud haldusleping lõpetatakse ühepoolselt või esineb muu põhjus, mis takistab haldusülesande täitjal jätkata haldusülesande täitmist, korraldab haldusülesande edasise täitmise Kultuuriministeerium.
§ 6^2. Sporditulemuste töötlemine
Spordi andmekogusse kantud spordiorganisatsioonil, spordikoolil ning spordi andmekogu vastutaval ja volitatud töötlejal on spordi eripära arvestades õigus spordi arendamiseks ja toetamiseks ning spordiajaloo jäädvustamiseks koguda, töödelda ja avalikustada spordialaliidu väljastatud sportlase litsentsiga sportlase sporditulemusi, mis on saavutatud spordialaliidu, maakonna spordiliidu või spordiühenduse veebilehel avalikustatud võistluskalendris kajastatud võistlusel.
§ 7. Spordilähetus
Spordiorganisatsioonil on õigus lähetada oma liikmeks olevaid või oma liikmeks oleva spordiorganisatsiooni liikmeks olevaid sportlasi, samuti treenereid, kohtunikke, spordiarste ning teisi spordi korraldamisega seotud isikuid põhikirjaliste eesmärkide täitmiseks väljapoole lähetatava alalise tegevuskoha asukohta, sealhulgas välisriiki, ning maksta nendele lähetusega seotud sõidu- ja majutuskulude hüvitisi ning päevaraha.
§ 8. Rahvusvahelistest tiitlivõistlustest osavõtt
Rahvusvahelistel tiitlivõistlustel on Eesti rahvuskoondise koosseisus või individuaalselt õigus esineda Eesti kodanikel ja Eestis elavatel alla 18-aastastel alaealistel, kellel ei ole mõne muu riigi kodakondsust.
§ 9. Riigieelarvest spordi finantseerimise alused
1)Sporditoetust makstakse spordiorganisatsioonile, kellel on arengukava, kes on kantud spordi andmekogusse ja kes on enda kohta eelmisel kalendriaastal spordi andmekogusse kantud andmed vastutava töötleja määratud tähtpäevaks ajakohastanud.
2)Spordiorganisatsiooni arengukavas nähakse ette spordiorganisatsiooni missioon ja eesmärgid ning nende täitmiseks kavandatav tegevus ja vahendid. Arengukava koostatakse vähemalt neljaks aastaks.
2^1)Sporditoetuse määramise spordiorganisatsioonile otsustab valdkonna eest vastutav minister.
2^2)Valdkonna eest vastutav minister võib halduslepingu alusel volitada rahvuslikku olümpiakomiteed määrama sporditoetust spordialaliidule. Halduslepingu sõlmimisel teostab halduslepingu täitmise üle haldusjärelevalvet Kultuuriministeerium.
2^3)Kui käesoleva paragrahvi lõikes 2^2  nimetatud haldusleping lõpetatakse ühepoolselt või esineb muu põhjus, mis takistab haldusülesande täitjal jätkata nimetatud haldusülesande täitmist, korraldab haldusülesande edasise täitmise Kultuuriministeerium.
3)Riigieelarvest Kultuuriministeeriumile spordi toetamiseks eraldatud vahenditest antavate sporditoetuste liigid ning sporditoetuse taotlemise, taotleja hindamise, sporditoetuse määramise ja määramisest keeldumise tingimused ja korra kehtestab valdkonna eest vastutav minister määrusega.
§ 9^1. Toetus spordialaliidule, spordiklubile ja spordikoolile treeneri tööjõukulu katmiseks
1)Riigieelarves nähakse ette toetus spordialaliidule, spordiklubile ja spordikoolile lapsi ja kuni 24-aastaseid (kaasa arvatud)noori juhendava treeneri tööjõukulu katmiseks (edaspidi treeneri tööjõukulu toetus).
2)Treeneri tööjõukulu toetuse suuruse määramisel lähtutakse tema poolt spordialaliidus, spordiklubis või spordikoolis juhendatavate treeningrühmade treeningtundide summast.
3)Treeneri tööjõukulu toetuse määramise, jaotamise ja tagasinõudmise otsustab valdkonna eest vastutav minister.
4)Valdkonna eest vastutav minister võib treeneri tööjõukulu toetuse määramise, jaotamise ja tagasinõudmise volitada halduslepingu alusel eraõiguslikule juriidilisele isikule. Halduslepingu sõlmimisel teostab halduslepingu täitmise üle järelevalvet Kultuuriministeerium.
5)Treeneri tööjõukulu toetuse andmise menetlemiseks võib töödelda järgmisi isikuandmeid:
1)toetust taotlevas spordialaliidus, spordiklubis või spordikoolis treeniva lapse või noore nimi;
2)toetust taotlevas spordialaliidus, spordiklubis või spordikoolis treeniva lapse või noore isikukood.
6)Treeneri tööjõukulu toetuse taotluste menetlemisel on õigus kasutada käesoleva seaduse §-s 6^1  nimetatud spordi andmekogu andmeid ning kontrollida käesoleva paragrahvi lõikes 5 nimetatud isikuandmete õigsust rahvastikuregistri kaudu.
7)Treeneri tööjõukulu toetuse määramise tingimused, sealhulgas nõuded spordialaliidule, spordiklubile ja spordikoolile ning selle omaosalusele, treeningrühmale ning treenerile, ning toetuse suuruse, jaotamise, tagasimaksmise ja tagasinõudmise korra kehtestab valdkonna eest vastutav minister määrusega.
8)Treeneri tööjõukulu toetuse taotlemiseks esitatud käesoleva paragrahvi lõikes 5 sätestatud isikuandmeid säilitatakse kõige rohkem kolm aastat.
§ 9^2. Vabatahtliku spordikohtuniku tegevusega seotud kulude hüvitamine
1)Spordi andmekogusse kantud spordiorganisatsioonil ja spordikooli pidajal on õigus spordialaliidu või maakonna spordiliidu või piirkondlikul põhimõttel tegutseva spordiühenduse veebilehel avalikustatud võistluskalendris kajastatud võistlusel vabatahtliku spordikohtuniku tegevusega seotud kulude hüvitamiseks maksta kuludokumente nõudmata kuni 20 eurot spordikohtunikuna tegutsemise päeva eest.
2)Käesolevas paragrahvis sätestatud vabatahtliku spordikohtuniku tegevusega seotud kulusid hüvitatakse isikule, kes:
1)on spordialaliidu poolt atesteeritud või alla 20-aastane;
2)ei saa samal võistlusel spordikohtunikuna tegutsemise eest töötasu ega töövõtulepingu, käsunduslepingu või teenuse osutamiseks sõlmitud muu võlaõigusliku lepingu alusel makstavat tasu.
3)Käesolevas paragrahvis sätestatud vabatahtliku spordikohtuniku tegevusega seotud kulusid võib isikule hüvitada ühe või mitme spordiorganisatsiooni või spordikooli pidaja poolt kokku kuni 1040 eurot kalendriaastas.
§ 10. Riiklikud spordistipendiumid ja -preemiad
1)Vabariigi Valitsus määrab väljapaistvate sportlike saavutuste eest riiklikke spordipreemiaid ja valdkonna eest vastutav minister määrab sportlike tipptulemuste stimuleerimiseks riiklikke spordistipendiume.
2)Riiklike spordistipendiumide ja -preemiate määramise tingimused ja korra kehtestab Vabariigi Valitsus määrusega.
§ 10^1. Sportlasestipendium
1)Sportlasestipendium on sportlasele makstav tulevikku suunatud toetus, mida makstakse spordiga seotud teadmiste või oskuste omandamise ning võimete arendamise soodustamiseks. Sportlasestipendiumina ei käsitata väljamakset, millega tunnustatakse või tasustatakse mingit tegevust.
2)Sportlasestipendium määratakse avaliku konkursi korras, mille kohta on avaldatud teade üleriigilise levikuga päevalehes, kohalikus ajalehes, sportlasestipendiumi maksja veebilehel või valdkondlikku teavet sisaldaval veebilehel.
3)Sportlasestipendiumi piirmäär on 12-kordne töölepingu seaduse § 29 lõike 5 alusel kehtestatud kuu töötasu alammäär ühes kalendriaastas. Sportlasestipendiumi võib maksta ühekordselt või perioodiliste väljamaksetena.
4)Sportlasestipendiumi võib saada ühelt või mitmelt spordi andmekogusse kantud spordiorganisatsioonilt ja spordikoolilt, arvestades käesoleva paragrahvi lõikes 3 sätestatud piirmäära.
5)Sportlasestipendiumi maksja kannab andmed sportlasestipendiumi saaja, suuruse, määramise ja väljamaksmise ning üle piirmäära makstud sportlasestipendiumi tagastamise kohta spordi andmekogusse.
6)Käesoleva paragrahvi lõikes 3 nimetatud piirmäära täitumisel teavitab spordi andmekogu volitatud töötleja sportlasestipendiumi saajat ning temale sportlasestipendiumi määranud ja maksnud spordiorganisatsiooni ja spordikooli. Piirmäära ületamisel tuleb sportlasestipendiumi saajal piirmäära ületav summa sportlasestipendiumi maksjale tagastada.
7)Sportlasestipendiumi maksmise tingimused ja piirmäär kehtivad ka välismaalasest sportlasele makstavale sportlasestipendiumile.
§ 10^2. Sportlasega sõlmitav leping
1)Spordi andmekogusse kantud spordiorganisatsiooni või spordikooli ja sportlase kui regulaarselt treeniva ja võistleva isiku vahel sportimiseks sõlmitav leping on sõltuvalt pooltevaheliste suhete iseloomust tööleping või teenuse osutamiseks sõlmitav muu võlaõiguslik leping, mille eest makstakse sportlasele tasu (edaspidi leping).
2)Kui sportlasega sõlmitakse sportimiseks muu võlaõiguslik leping, sõlmitakse leping kirjalikku taasesitamist võimaldavas vormis.
3)Kui sportlasega sõlmitakse sportimiseks muu võlaõiguslik leping, makstakse sportlasele tasu kord kuus, kui tasu maksmiseks ei ole kokku lepitud lühemat tähtaega.
§ 10^3. Tähtajalise töölepingu järjestikuse sõlmimise ja pikendamise piirang
1)Sportlasega võib tulenevalt spordi eripärast sõlmida tähtajalise töölepingu kuni viieks aastaks või sõlmida viie aasta jooksul järjestikuseid tähtajalisi töölepinguid korduvalt või pikendada viie aasta jooksul tähtajalisi töölepinguid korduvalt.
2)Pärast viie aasta möödumist sõlmitud tähtajaline tööleping loetakse tähtajatuks, kui ühe töölepingu lõppemise ja järgmise sõlmimise vaheline aeg ei ületa kahte kuud.
§ 10^4. Sportlane kui iseseisva otsustuspädevusega töötaja
1)Täisealine sportlane, kes on oma töö iseloomust lähtuvalt vaba oma tööaja korralduse üle otsustama, ja tööandja saavad kokku leppida, et sportlane on iseseisva otsustuspädevusega töötaja tingimusel, et töötamine ei kahjusta tema tervist ja ohutust.
2)Iseseisva otsustuspädevusega töötaja puhul võib kokku leppida töölepingu seaduse §-des 43–47 ja 50–53 sätestatu kohaldamata jätmises.
3)Iseseisva otsustuspädevusega töötaja puhul ei pea tööandja täitma töölepingu seaduse § 28 lõike 2 punktis 4 sätestatud kohustust.
4)Tööandja või töötaja võib käesoleva paragrahvi lõike 1 alusel sõlmitud kokkuleppe igal ajal üles öelda, teatades sellest kaks nädalat ette.
§ 10^5. Sportlasetoetus
1)Spordi andmekogusse kantud spordiorganisatsioon või spordikool võib sportlasele lepingu kehtivuse ajal maksta sportlasetoetust kuni kahekordse töölepingu seaduse § 29 lõike 5 alusel kehtestatud kuu töötasu alammäära ulatuses kalendrikuus, kui on täidetud kõik järgmised tingimused:
1)sportlasele makstakse lepingu alusel iga kuu tasu vähemalt töölepingu seaduse § 29 lõike 5 alusel kehtestatud kuu töötasu alammäära ulatuses;
2)sportlasel on spordialaliidu väljastatud sportlase litsents;
3)sportlane osaleb spordialaliidu võistlussüsteemis või kuulub Eesti rahvuskoondisesse.
2)Sportlasetoetuse suurus, maksmise periood ning poolte õigused ja kohustused sportlasetoetuse maksmisel lepitakse kokku sportlasega sõlmitavas lepingus.
3)Kui sportlasega on sõlminud lepingu mitu spordiorganisatsiooni või spordikooli, võib sportlasetoetust käesoleva paragrahvi tähenduses maksta ainult üks spordiorganisatsioon või spordikool.
4)Kui leping ei kehti terve kalendrikuu ulatuses, võib sportlasetoetust maksta summas, mis on proportsionaalne lepingu kehtivuse päevade arvuga.
5)Sportlasetoetuse maksja kannab andmed sportlasetoetuse saaja ning sportlasetoetuse suuruse, määramise ja väljamaksmise kohta spordi andmekogusse.
§ 10^6. Sportlasestipendiumi ja sportlasetoetuse maksmise erisused
1)Lepingu kehtivuse ajal sportlasele sportlasestipendiumi maksta ei tohi.
2)Sportlasestipendiumi ja sportlasetoetuse summa kokku ei tohi kalendriaastas ületada 24-kordset töölepingu seaduse § 29 lõike 5 alusel kehtestatud kuu töötasu alammäära. Kui sportlasele on sportlasestipendiumi makstud enne lepingu sõlmimist või makstakse pärast lepingu lõppemist, teeb sportlasestipendiumi või sportlasetoetuse maksja sportlasestipendiumi või sportlasetoetuse maksmisel vastavad mahaarvamised.
3)Kui lepingu sõlminud spordiorganisatsioon või spordikool maksab lepingu kehtivuse ajal sportlasele sportlasetoetust alla käesoleva seaduse § 10^5  lõikes 1 nimetatud kalendrikuu piirmäära, on kohaliku omavalitsuse üksusel, spordialaliidul või rahvuslikul olümpiakomiteel õigus maksta sportlasele lepingu kehtivuse ajal sportlasetoetust kuni § 10^5  lõikes 1 nimetatud kalendrikuu piirmäära täitumiseni, arvestades käesoleva paragrahvi lõikes 2 sätestatut. Sportlasetoetuse suurus, maksmise periood ning poolte õigused ja kohustused sportlasetoetuse maksmisel lepitakse kokku kirjalikku taasesitamist võimaldavas vormis.
§ 11. Dopinguvastaste reeglite järgimine
1)Sportlane ja treener on kohustatud tundma ja järgima dopinguvastaseid reegleid, mis on sätestatud maailma dopinguvastases koodeksis ja mis on vastu võetud vastavalt koodeksile.
2)Sportlane, kellel on tuvastatud dopingu kasutamine või kes on dopingutestist keeldunud, kaotab talle selle eest spordialaliidu või rahvusvahelise spordialaliidu poolt määratud võistluskeelu perioodiks õiguse riiklikele spordistipendiumidele ja -toetustele.
3)Riiklikul dopinguvastasel organisatsioonil ja spordiorganisatsioonidel on õigus dopinguvastaste toimingute tegemiseks töödelda isikuandmeid, sealhulgas isiku terviseandmeid.
§ 11^1. Spordivõistlustega manipuleerimise vastane riiklik kontaktpunkt
1)Spordivõistlustega manipuleerimise vastu võitlemiseks luuakse riiklik kontaktpunkt (edaspidi kontaktpunkt), mis:
1)kogub ja edastab asjaomastele organisatsioonidele ja asutustele spordivõistlustega manipuleerimise vastase võitlusega seotud teavet;
2)koordineerib spordivõistlustega manipuleerimise vastast võitlust;
3)võtab vastu, koondab ja analüüsib teavet tavatutest ja kahtlastest, Eestis toimuvate spordivõistluste kohta sõlmitud kihlvedudest ning edastab vajaduse korral hoiatusi;
4)edastab teavet võimalike rikkumiste kohta riigiasutustele, spordiorganisatsioonidele või spordikihlvedude korraldajatele;
5)teeb koostööd kõigi organisatsioonide ja asjaomaste asutustega riigisisesel ja rahvusvahelisel tasandil, sealhulgas teiste riikide kontaktpunktidega.
2)Kontaktpunkti ülesandeid täidab Kultuuriministeerium. Kultuuriminister võib kontaktpunkti ülesanded halduslepingu alusel anda eraõiguslikule juriidilisele isikule. Halduslepingu sõlmimisel teostab halduslepingu täitmise üle järelevalvet Kultuuriministeerium.
3)Kui käesoleva paragrahvi lõikes 2 nimetatud haldusleping lõpetatakse ühepoolselt või esineb muu põhjus, mis takistab haldusülesande täitjal jätkata haldusülesande täitmist, korraldab haldusülesande edasise täitmise Kultuuriministeerium.
2. peatükk OLÜMPIAVÕITJA RIIKLIK TOETUS
§ 12. Olümpiavõitja riiklikule toetusele õigust omavad isikud
1)Olümpiavõitja riiklikku toetust määratakse ja makstakse käesolevas seaduses sätestatud tingimustel isikule, kes on Eesti kodanik ning on saavutanud olümpiahartas sätestatud olümpiaspordialal või paraolümpiamängude programmi kuuluval spordialal olümpiavõidu, esindades Eesti Vabariiki.
2)Olümpiamängudel olümpiavõidu saavutanud isik võib taotleda olümpiavõitja riiklikku toetust:
1)vanuse alusel – kümme aastat enne riikliku pensionikindlustuse seaduse §-s 7 sätestatud vanaduspensioniea saabumist või
2)osalise või puuduva töövõime alusel – alates osalise või puuduva töövõime tuvastamisest töövõimetoetuse seaduses sätestatud korras.
3)Paraolümpiamängudel olümpiavõidu saavutanud isik võib taotleda olümpiavõitja riiklikku toetust kümme aastat enne riikliku pensionikindlustuse seaduse §-s 7 sätestatud vanaduspensioniea saabumist.
§ 13. Olümpiavõitja riikliku toetuse finantseerimine ja olümpiavõitja riikliku toetuse suurus
1)Olümpiavõitja riiklikku toetust finantseeritakse riigieelarvest.
2)Olümpiavõitja riikliku toetuse suurus on Statistikaameti avaldatud eelmise kalendriaasta kolmanda kvartali keskmine brutokuupalk. Olümpiavõitja riikliku toetuse uus suurus ei või olla väiksem eelmise aasta olümpiavõitja riikliku toetuse suurusest.
§ 14. Olümpiavõitja riikliku toetuse taotlemine
1)Olümpiavõitja riikliku toetuse taotlus esitatakse Sotsiaalkindlustusametile.
2)Olümpiavõitja riikliku toetuse taotlemiseks esitatakse järgmised dokumendid:
1)avaldus;
2)isikut tõendavate dokumentide seaduse § 2 lõikes 2 või §-s 4 sätestatud dokument;
3)rahvusliku olümpiakomitee või paraolümpiakomitee teatis, millega tõendatakse vastavust käesoleva seaduse § 12 lõikes 1 sätestatud tingimustele;
4)käesoleva seaduse § 12 lõike 2 punktis 2 sätestatud juhul osalist või puuduvat töövõimet tõendav dokument.
3)Sotsiaalkindlustusametisse esitatakse originaaldokumendid või ametlikult kinnitatud ärakirjad.
4)Olümpiavõitja riiklike toetuste taotlemise päevaks loetakse päev, millal Sotsiaalkindlustusamet võtab vastu olümpiavõitja riikliku toetuse taotluse.
5)Kui olümpiavõitja riikliku toetuse taotlus on saadetud posti teel, loetakse taotlemise päevaks taotluse lähtekohas postitamise kuupäev.
§ 15. Taotluse läbivaatamine
Sotsiaalkindlustusamet vaatab olümpiavõitja riiklike toetuste taotlemiseks esitatud dokumendid läbi esimesel võimalusel, kuid mitte hiljem kui kümne tööpäeva jooksul taotluse esitamise päevast arvates.
§ 16. Olümpiavõitja riikliku toetuse suuruse arvutamine
1)Vanuse ja puuduva töövõime alusel makstava olümpiavõitja riikliku toetuse suuruseks on käesoleva seaduse §-s 13 sätestatud olümpiavõitja riikliku toetuse suurus.
2)Osalise töövõime alusel makstava olümpiavõitja riikliku toetuse suuruseks on pool käesoleva seaduse §-s 13 sätestatud olümpiavõitja riikliku toetuse suurusest.
3)Olümpiavõitja riikliku toetuse suurus arvutatakse olümpiavõitja riikliku toetuse määramise algtähtajal kehtinud olümpiavõitja riikliku toetuse suuruse alusel. Käesoleva seaduse §-s 13 sätestatud olümpiavõitja riikliku toetuse suuruse muutumise korral arvutatakse olümpiavõitja riiklik toetus ümber alates järgmise kalendriaasta 1. jaanuarist.
§ 17. Olümpiavõitja riikliku toetuse määramise tähtaeg
1)Olümpiavõitja riiklik toetus määratakse käesolevas seaduses sätestatud olümpiavõitja riiklikule toetusele õiguse tekkimise päevast, kui olümpiavõitja riikliku toetuse taotlemiseks vajalikud dokumendid on esitatud kuue kuu jooksul, arvates olümpiavõitja riiklikule toetusele õiguse tekkimise päevast.
2)Olümpiavõitja riikliku toetuse hilisemal taotlemisel määratakse olümpiavõitja riiklik toetus taotlemise päevast.
3)Vanuse alusel makstav olümpiavõitja riiklik toetus määratakse tähtajatult.
4)Osalise või puuduva töövõime alusel makstav olümpiavõitja riiklik toetus määratakse osalise või puuduva töövõime kestuse ajaks.
5)Isikule, kellele makstakse olümpiavõitja riiklikku toetust osalise või puuduva töövõime alusel kuni käesoleva seaduse § 12 lõike 2 punktis 1 sätestatud vanuseni, määratakse olümpiavõitja riiklik toetus vanuse alusel ilma uut avaldust nõudmata.
§ 18. Olümpiavõitja riikliku toetuse määramise otsus
1)Olümpiavõitja riikliku toetuse määramise otsustab Sotsiaalkindlustusamet.
§ 19. Olümpiavõitja riikliku toetuse maksmine
1)Olümpiavõitja riiklikku toetust makstakse iga kuu jooksva kuu eest sotsiaalseadustiku üldosa seaduse §-s 28 sätestatud korras.
3. peatükk SPORDIÜRITUSTE KORRALDAMISE NÕUDED
§ 20. Spordiürituse korraldamise loa taotlemine
1)Spordiürituse korraldaja (edaspidi korraldaja)esitab vähemalt üks kuu enne spordiürituse korraldamise päeva spordiürituse korraldamise asukohajärgsele valla- või linnavalitsusele spordiürituse korraldamise loa (edaspidi luba)saamiseks kirjaliku taotluse, milles märgitakse:
1)spordiürituse nimetus, selle toimumise aeg ja koht;
2)korraldaja nimi, elukoht või aadress, sünniaeg või registrikood;
3)osalevate klubide või koondiste nimed;
4)eeldatav pealtvaatajate arv, iga võistkonna toetajate arv eraldi;
5)andmed isiku kohta, kes vastutab avaliku korra ja turvalisuse eest;
6)andmed turvaettevõtja kohta ja turvategevuse seaduse § 4 lõike 3 alusel kehtestatud turvategevuse eeskirja kohaselt koostatud turvaplaan korra pidamiseks või korraldajapoolsete korrapidajate arv ja nende tööülesannete kirjeldus;
7)andmed piletimüügi korraldamise kohta;
8)andmed osalevate võistkondade toetajate üksteisest eraldamise korraldamise kohta;
9)kui võistluspaigas kavandatakse alkohoolse joogi jaemüüki, siis andmed selle korralduse kohta;
10)andmed sõidukite parkimise korralduse kohta;
11)korraldaja hinnang võistluse ajal esineda võivate turvariskide kohta.
2)Spordiüritused, mille korraldamiseks on vaja taotleda käesoleva paragrahvi lõikes 1 nimetatud luba, on:
1)jalgpalli, jäähoki ja korvpalli A-koondise mäng või turniir;
2)jalgpalliklubi UEFA karikasarja mäng või turniir;
3)meistriliiga jalgpalli-, jäähoki- või korvpalliklubi sõpruskohtumine välismaa klubi või koondisega.
3)Valla- või linnavalitsus edastab käesoleva paragrahvi lõikes 1 nimetatud loa taotluse viivitamata kooskõlastamiseks Politsei- ja Piirivalveametile ja Päästeametile ning vajaduse korral muudele ametkondadele, kes kooskõlastavad või jätavad loa taotluse kooskõlastamata viie tööpäeva jooksul loa taotluse kooskõlastamiseks esitamisest. Nimetatud ametkonnad võivad turvalisuse tagamise eesmärgil loa taotluse kooskõlastada tingimuslikult.
4)Valla- või linnavalitsus võib käesolevas paragrahvis ning §-des 21, 22 ja 24 sätestatud pädevuse anda valla või linna ametiasutusele.
§ 21. Loa andmine
Valla- või linnavalitsus annab loa kümne tööpäeva jooksul loa taotluse esitamisest. Loas märgitakse:
1)spordiürituse nimetus;
2)korraldaja nimi, elukoht või aadress, sünniaeg või registrikood ja telefoninumber;
3)võistluspaiga asukoht;
4)spordiürituse toimumise alguse ja lõpu kuupäev ning kellaaeg;
5)loa taotluse kooskõlastanud ametkondade esitatud tingimused.
§ 22. Loa andmisest keeldumine
Valla- või linnavalitsus võib keelduda loa andmisest kümne tööpäeva jooksul loa taotluse esitamisest, teatades sellest korraldajale kirjalikult kolme tööpäeva jooksul. Valla- või linnavalitsus võib jätta loa andmata:
1)kui loa taotluses ei esitatud nõutud andmeid või esinesid muud puudused ning puudusi ei kõrvaldatud tähtaja jooksul;
2)kui loa taotlus ei ole esitatud õigeaegselt;
3)kui korraldaja ei täida loa taotluse kooskõlastanud ametkondade kooskõlastamise tingimusi, mis peavad olema täidetud enne loa andmist.
§ 23. Korraldaja kohustused
Korraldaja on kohustatud spordiürituse planeerimisel, ettevalmistamisel ja korraldamisel:
1)tagama spordiüritusel osalejate turvalisuse;
2)tagama piletimüügi korralduse range kontrolli, et eri võistlejate toetajad oleksid üksteisest eraldatud;
3)korraldama sõidukite parkimise;
4)tagama võistluspaigas avaliku korra ja heakorra;
5)täitma loa taotluse kooskõlastanud ametkondade esitatud tingimusi.
§ 24. Kodumängude korraldamise loa taotlemine, loa andmine ja selle andmisest keeldumine
1)Kodumängude korraldaja esitab vähemalt üks kuu enne hooaja algust kodumängude korraldamise asukohajärgsele valla- või linnavalitsusele loa taotluse, milles märgitakse käesoleva seaduse § 20 lõikes 1 nimetatud andmed kõigi teadaolevate kodumängude kohta.
2)Kodumäng on jalgpalli, jäähoki ja korvpalli meistriliigasse kuuluva spordiklubi puhul mäng teise spordiklubi vastu oma koduväljakul või koduhallis, rahvuskoondise puhul mäng teise riigi koondise vastu Eesti Vabariigis.
3)Käesoleva paragrahvi lõikes 1 nimetatud loa andmine või selle andmisest keeldumine toimub käesoleva seaduse §-des 21 ja 22 sätestatud tingimustel ja korras.
4. peatükk VASTUTUS
§ 25. Spordiürituse korraldamise nõuete rikkumine
1)Spordiürituse korraldamise eest ilma loata või korraldaja kohustuste eiramise eest –
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 2000 eurot.
§ 26. Menetlus
2)Käesoleva seaduse §-s 25 sätestatud väärteo kohtuväline menetleja on Politsei- ja Piirivalveamet.
5. peatükk RAKENDUSSÄTTED
§ 27. Täiendav toetuse määramine
1)Õigust toetusele vanuse alusel omavad lisaks käesoleva seaduse § 12 lõikes 1 sätestatud tingimustele vastavatele isikutele ka need isikud, kes on Eesti kodanikud ja on saavutanud olümpiahartas sätestatud olümpiaspordialal olümpiavõidu enne 1988. aastat, esindades NSV Liitu. Nimetatud isikute loetelu kinnitab Eesti Olümpiakomitee ettepanekul kultuuriminister käskkirjaga. Toetuse taotlemine ja maksmine toimub käesolevas seaduses sätestatud korras.
2)Kui käesoleva paragrahvi lõikes 1 nimetatud isikutel tuvastatakse osaline või puuduv töövõime töövõimetoetuse seaduses sätestatud korras, on neil õigus taotleda toetust käesolevas seaduses sätestatud tingimustel ja korras.
3)Isikule, kellel käesoleva paragrahvi lõike 1 või 2 kohaselt tekib 2005. aasta 1. jaanuaril õigus olümpiavõitja riiklikule toetusele, määratakse olümpiavõitja riiklik toetus tagasiulatuvalt alates 2005. aasta 1. jaanuarist, kui isik on esitanud taotluse ja vajalikud dokumendid hiljemalt 2005. aasta 1. novembriks.
4)Olümpiavõitja toetuse määr 2005. aastal on 10 000 krooni kuus.
§ 27^1. Varem määratud toetuse väljamaksmine
Enne 2009. aasta 1. veebruari määratud toetus makstakse alates 2009. aasta 1. veebruarist välja käesoleva seaduse §-s 19 sätestatud korras.
§ 27^2. Püsiva töövõime kaotuse alusel toetuse taotlemine ja määramine
 Olümpiamängudel olümpiavõidu saavutanud isikul, kellel on enne 2017. aasta 1. jaanuari tuvastatud püsiv töövõimetus riikliku pensionikindlustuse seaduses sätestatud korras, on õigus taotleda toetust ja see määratakse talle, lähtudes kuni 2016. aasta 1. jaanuarini kehtinud käesoleva seaduse redaktsioonist.
Puuetega inimeste sotsiaaltoetuste seadus
§ 1. Seaduse reguleerimisala ja eesmärk
1)Käesolev seadus sätestab puuetega inimeste sotsiaaltoetuste liigid, nende saamise tingimused, nende suurused ning määramise ja maksmise korra.
2)Käesoleva seaduse eesmärk on puuetega inimeste iseseisva toimetuleku, sotsiaalse integratsiooni ja võrdsete võimaluste toetamine ning õppimise ja töötamise soodustamine puudest tingitud lisakulude osalise hüvitamise kaudu.
3)Käesolevas seaduses ettenähtud sotsiaalkaitsele kohaldatakse sotsiaalseadustiku üldosa seaduse sätteid, arvestades käesoleva seaduse erisusi.
§ 2. Mõisted
1)Puue on inimese anatoomilise, füsioloogilise või psüühilise struktuuri või funktsiooni kaotus või kõrvalekalle, mis koostoimes erinevate suhtumuslike ja keskkondlike takistustega tõkestab ühiskonnaelus osalemist teistega võrdsetel alustel.
1^1)Käesoleva seaduse alusel tuvastatakse kuni 16-aastasel lapsel ning vanaduspensioniealisel inimesel lähtuvalt kõrvalabi, juhendamise või järelevalve vajadusest sügav, raske või keskmine puude raskusaste. Käesoleva lõike mõistes on puudel järgmised raskusastmed:
1)sügav puue on inimese anatoomilise, füsioloogilise või psüühilise struktuuri või funktsiooni kaotus või kõrvalekalle, millest tingituna vajab isik pidevat kõrvalabi, juhendamist või järelevalvet ööpäevaringselt;
2)raske puue on inimese anatoomilise, füsioloogilise või psüühilise struktuuri või funktsiooni kaotus või kõrvalekalle, millest tingituna vajab isik kõrvalabi, juhendamist või järelevalvet igal ööpäeval;
3)keskmine puue on inimese anatoomilise, füsioloogilise või psüühilise struktuuri või funktsiooni kaotus või kõrvalekalle, millest tingituna vajab isik regulaarset kõrvalabi või juhendamist väljaspool oma elamiskohta vähemalt korra nädalas.
2)Kõrvalabi või juhendamine on abi osutamine inimesele, kes ei tule iseseisvalt toime söömise, ravitoimingute, hügieenitoimingute, riietumise, liikumise või suhtlemisega. Järelevalve on ohutuse tagamine inimese suhtes, kes oma tegevuse või tegevusetusega võib tekitada kahju iseenda või teiste inimeste elule, tervisele või varale.
2^1)Käesoleva seaduse alusel tuvastatakse 16-aastasel kuni vanaduspensioniealisel inimesel (edaspidi tööealine inimene)lähtuvalt igapäevastest tegutsemis- ja ühiskonnaelus osalemise piirangutest sügava, raske või keskmise raskusastmega puue. Käesoleva lõike mõistes on puudel järgmised raskusastmed:
1)sügav puue on inimesel, kellel igapäevane tegutsemine või ühiskonnaelus osalemine on täielikult takistatud;
2)raske puue on inimesel, kellel igapäevane tegutsemine või ühiskonnaelus osalemine on piiratud;
3)keskmine puue on inimesel, kellel igapäevases tegutsemises või ühiskonnaelus osalemises esineb raskusi.
3)Mõistet «töötamine» kasutatakse käesolevas seaduses riikliku pensionikindlustuse seaduse tähenduses.
§ 2^1. Rehabilitatsiooniplaani koostamine
§ 2^2. Puude raskusastme tuvastamise taotlemine
1)Puude raskusastme tuvastamiseks esitatakse taotlus Sotsiaalkindlustusametile.
2)Isik võib esitada puude raskusastme tuvastamise taotluse Eesti Töötukassa (edaspidi töötukassa)kaudu, kui taotlus esitatakse koos töövõimetoetuse seaduse alusel töötukassale esitatava töövõime hindamise taotlusega.
3)Valdkonna eest vastutav minister kehtestab määrusega tööealise inimese puude raskusastme tuvastamise taotlusele kantavate andmete loetelu, milles sisalduvad:
1)puude raskusastme tuvastamist taotleva isiku nimi, sünniaeg ja sugu või isikukood, kontaktandmed, andmed hariduse ja töötamise, abivahendite ja kõrvalise abi kasutamise ning rehabilitatsiooni kohta;
2)töövõimet välistavate seisundite loetelu ning isiku kehalist ja vaimset võimekust iseloomustavate valdkondade loetelu.
4)Valdkonna eest vastutav minister kehtestab määrusega lapse ja vanaduspensioniealise inimese puude raskusastme tuvastamise taotlusele kantavate andmete loetelu, milles sisalduvad puude raskusastme tuvastamist taotleva isiku nimi, sünniaeg ja sugu või isikukood, kontaktandmed, andmed õppimise või töötamise, terviseseisundist tingitud kõrvalabi, juhendamise ja järelevalve vajaduse, elutingimuste ning terviseseisundi muutuste kohta.
5)Puude raskusastme taotluse esitamise päevaks loetakse päev, millal taotlus esitatakse Sotsiaalkindlustusametile või käesoleva paragrahvi lõikes 2 sätestatud juhul töötukassale. Kui puude raskusastme tuvastamise taotlus saadetakse posti teel, loetakse taotluse esitamise päevaks lähtekoha postitempli kuupäev.
§ 2^3. Puude raskusastme tuvastamine
1)Puude raskusastme tuvastab Sotsiaalkindlustusamet, kaasates vajaduse korral arstiõppe läbinud isikuid.
2)Sotsiaalkindlustusametil on puude raskusastme tuvastamiseks isiku nõusolekul juurdepääs tervise infosüsteemi andmeid esitanud arsti ees- ja perekonnanimele.
3)Arstiõppe läbinud isikul on isiku nõusolekul juurdepääs järgmistele tervise infosüsteemis olevatele puude raskusastme tuvastamiseks vajalikele andmetele:
1)andmed andmete esitaja kohta;
2)andmed ambulatoorsete visiitide ja haiglas viibimise kohta;
3)andmed ravimite kohta.
4)Kui käesoleva paragrahvi lõikes 3 sätestatud andmed tervise infosüsteemis puuduvad või need on puude raskusastme tuvastamiseks ebapiisavad, edastab isiku pere- või eriarst puuduvad andmed tervise infosüsteemi ja teavitab sellest Sotsiaalkindlustusametit või edastab terviseseisundit kirjeldavad andmed Sotsiaalkindlustusametile 15 päeva jooksul Sotsiaalkindlustusametilt asjakohase taotluse saamisest arvates.
5)Puude raskusastme tuvastamiseks vajalike tervise infosüsteemi andmete loetelu ja päringute perioodid kehtestab valdkonna eest vastutav minister määrusega.
6)Puude raskusastme tuvastamisel võetakse arvesse järgmist:
1)terviseseisund;
2)tegevusvõime;
3)kõrvalabi, juhendamise ja järelevalve vajadus, mis on suurem inimese eakohasest abivajadusest;
4)kõrvalabi ja juhendamise vajadus, mis esineb inimesel tehniliste abivahendite kasutamisele vaatamata;
5)elukeskkond;
6)rehabilitatsiooniplaani olemasolu korral selles ettenähtud tegevused.
7)Kui tööealine isik taotleb samal ajal puude raskusastme tuvastamist ning töövõime hindamist, kasutatakse puude raskusastme tuvastamiseks töövõime hindamise käigus koostatud eksperdiarvamust (edaspidi eksperdiarvamus)ja töötukassa antud töövõime hindamise otsust.
8)Kui tööealine isik taotleb puude raskusastme tuvastamist ning töötukassa on tema töövõimet hinnanud puude raskusastme tuvastamise taotluse esitamisele eelneva kuue kuu jooksul, kasutatakse puude raskusastme tuvastamiseks eksperdiarvamust ja töötukassa antud töövõime hindamise otsust.
8^1)Puudega lapse seisundi muutumise kohta info saamisel on Sotsiaalkindlustusametil kohustus lapse abivajadust uuesti hinnata. Kohustus teavitada Sotsiaalkindlustusametit puudega lapse seisundi muutumisest on igal isikul, kellel on vastav teave olemas.
9)Puude raskusastme tuvastamise tingimused ja korra ning puudega tööealise inimese toetuse tingimused kehtestab valdkonna eest vastutav minister määrusega.
10)Puude raskusastme tuvastamise päevaks loetakse käesoleva seaduse § 2^2  lõikes 5 sätestatud päev.
§ 2^4. Puude raskusastme otsuse tegemise tähtaeg ja puude raskusastme kestus
1)Sotsiaalkindlustusamet teeb puude raskusastme tuvastamise või tuvastamata jätmise otsuse 15 tööpäeva jooksul ekspertiisiks piisavate andmete saamise päevast arvates.
2)Kui puude raskusastme tuvastamiseks kasutatakse eksperdiarvamust ja töötukassa antud töövõime hindamise otsust, teeb Sotsiaalkindlustusamet puude raskusastme tuvastamise otsuse 15 tööpäeva jooksul eksperdiarvamuse ja töötukassa tehtud töövõime hindamise otsuse saamise päevast arvates.
2^1)Kui puude raskusastme tuvastamiseks kasutatakse eksperdiarvamust ja töötukassa antud töövõime hindamise otsust ning isik on puude raskusastme tuvastamise taotluse esitanud korduvekspertiisi tähtajal, kuid puude raskusastme tuvastamise otsust ei ole tehtud enne senise puude raskusastme tuvastamise otsuse kestuse lõppu, pikendab Sotsiaalkindlustusamet puude raskusastme tuvastamise otsuse kestust kuni uue puude raskusastme tuvastamise või mittetuvastamise otsuse tegemiseni.
3)Puude raskusaste tuvastatakse:
1)vanaduspensioniealisele puudega inimesele kestusega kuus kuud, üks aasta, kaks aastat, kolm aastat või viis aastat;
2)tööealisele puudega inimesele kestusega kuni viis aastat, kuid mitte kauemaks kui vanaduspensionieani;
3)lapsele kestusega kuus kuud, üks aasta, kaks aastat või kolm aastat, kuid mitte kauemaks kui 16-aastaseks saamiseni.
4)Kui tööealisel inimesel on tuvastatud puuduv töövõime töövõimetoetuse seaduse § 8 lõike 2 alusel kuni vanaduspensionieani, võib puude raskusastme tuvastada kuni vanaduspensionieani.
5)Kui lapsel on muutumatu või progresseeruv püsiv seisund, mis ei ole kompenseeritav ravi, ravimite, abivahendite või teenustega, võib puude raskusastme tuvastada kestusega kuni 16-aastaseks saamiseni.
5^1)Kui vanaduspensioniealisel inimesel on muutumatu või progresseeruv püsiv seisund, mis ei ole kompenseeritav ravi, ravimite, abivahendite või teenustega, võib puude raskusastme tuvastada eluajaks.
6)Käesoleva paragrahvi lõikes 5 nimetatud muutumatu ja progresseeruva püsiva seisundiga laste ning lõikes 5^1  nimetatud vanaduspensioniealiste inimeste puude raskusastme tuvastamise täpsustatud tingimused ja korra kehtestab valdkonna eest vastutav minister määrusega.
§ 2^5. Puudega isiku kaart
1)Sotsiaalkindlustusamet väljastab isiku soovi korral pensionitunnistust mitteomavale puudega isikule puudega isiku kaardi, mis tõendab puude raskusastet, puude liiki ja kestust. Puudega isiku kaart kehtib koos isikut tõendava dokumendiga isikut tõendavate dokumentide seaduse §-de 2 või 4 tähenduses.
2)Puudega isiku kaardile kantavate andmete loetelu ja väljastamise korra kehtestab valdkonna eest vastutav minister määrusega.
§ 3. Puuetega inimeste sotsiaaltoetuste subjekt
1)Puuetega inimeste sotsiaaltoetusi määratakse ja makstakse Eesti alalisele elanikule või tähtajalise elamisloa või tähtajalise elamisõiguse alusel Eestis elavale isikule lisakulutusi põhjustava keskmise, raske või sügava puude korral vastavalt käesoleva seaduse sätetele, välja arvatud käesoleva seaduse § 6 lõikes 1^1  sätestatud juhul toetuse maksmise korral.
2)Eestis viibival rahvusvahelise kaitse saajal on puuetega inimeste sotsiaaltoetuste saamise õigus Eesti alalise elanikuga võrdsetel alustel.
3)Kui Eesti Vabariigi poolt sõlmitud välisleping sisaldab puuetega inimeste sotsiaaltoetuste määramiseks ja maksmiseks käesolevast seadusest erinevaid sätteid, kohaldatakse välislepingut.
§ 4. Puuetega inimeste sotsiaaltoetuste liigid
Käesolev seadus kehtestab järgmised puuetega inimeste sotsiaaltoetused:
1)puudega lapse toetus;
2)puudega tööealise inimese toetus;
3)puudega vanaduspensioniealise inimese toetus;
5)puudega vanema toetus;
6)õppetoetus;
9)täienduskoolitustoetus.
§ 5. Puuetega inimeste sotsiaaltoetuste määr
1)Käesoleva seadusega sätestatud sotsiaaltoetuste arvutamise aluseks on puuetega inimeste sotsiaaltoetuste määr (edaspidi sotsiaaltoetuste määr), mis kehtestatakse Riigikogu poolt igaks eelarveaastaks riigieelarvega.
2)Sotsiaaltoetuste määr ei või olla väiksem eelmiseks eelarveaastaks kinnitatud määrast.
§ 5^1. Puude raskusastme kestuse pikendamine erakorralise olukorra ajal
 Hädaolukorra, eriolukorra, erakorralise seisukorra või sõjaseisukorra ajal võib Sotsiaalkindlustusamet valdkonna eest vastutava ministri ettepanekul pikendada isiku puude raskusastme kestust, kui puude raskusastme tuvastamine on hädaolukorra, eriolukorra, erakorralise seisukorra või sõjaseisukorra tõttu objektiivsetel põhjustel oluliselt takistatud ja puude raskusastme kestuse pikendamine on vajalik puudega inimesele tema sotsiaalsete tagatiste säilimiseks kuni hädaolukorrast, eriolukorrast, erakorralisest seisukorrast või sõjaseisukorrast tingitud ümberkorralduse vajaduse äralangemiseni.
2. peatükk TOETUSED
§ 6. Puudega lapse toetus
1)Puudega lapse toetust makstakse igakuiselt keskmise, raske või sügava puudega lapsele puudest tingitud lisakulude hüvitamiseks ja rehabilitatsiooniplaanis ettenähtud tegevusteks, välja arvatud ravikindlustuse ja riigieelarve muudest vahenditest finantseeritavateks tegevusteks.
1^1)Käesoleva seaduse tähenduses on käesoleva paragrahvi lõikes 1 nimetatud puudega lapse toetusele õigus ka harvikhaiguse diagnoosiga lapsel, kellel ei ole tuvastatud puude raskusastet, ning toetust makstakse puude ennetamiseks ja sellest tingitud lisakulude hüvitamiseks, kui puude väljakujunemine oleks ennetuseta vältimatu.
2)Puudega lapse toetust makstakse kuni lapse 16-aastaseks saamiseni.
3)Puudega lapse toetus makstakse lapse, vanema või eestkostja arvelduskontole.
5)Puudega lapse toetust makstakse järgmistes suurustes:
1)keskmise puudega lapsele – 540 protsenti sotsiaaltoetuste määrast;
2)raske puudega lapsele ja käesoleva paragrahvi lõikes 1^1  nimetatud lapsele – 630 protsenti sotsiaaltoetuste määrast;
3)sügava puudega lapsele – 945 protsenti sotsiaaltoetuste määrast.
6)Valdkonna eest vastutav minister kehtestab määrusega nende harvikhaiguste loetelu, mille puhul makstakse käesoleva paragrahvi lõikes 1^1  sätestatud juhul puudega lapse toetust.
7)Käesoleva paragrahvi lõikes 6 nimetatud loetelu täiendatakse arstliku ekspertiisikomisjoni ettepanekul ning peale konsulteerimist huvigruppidega.
§ 7. Puudega tööealise inimese toetus
1)Puudega tööealise inimese toetust makstakse igakuiselt puudega tööealisele inimesele puudest tingitud lisakulude hüvitamiseks, välja arvatud ravikindlustuse ja riigieelarve muudest vahenditest finantseeritavateks tegevusteks.
2)Toetust makstakse igakuiselt vastavalt lisakuludele, kuid mitte vähem kui 65 protsenti ja mitte rohkem kui 210 protsenti sotsiaaltoetuste määrast kuus.
3)Toetuse suurus sõltub puude raskusastmest ja valdkonnast, milles funktsiooni kaotus või kõrvalekalle esineb.
§ 7^1. Puudega vanaduspensioniealise inimese toetus
1)Puudega vanaduspensioniealise inimese toetust makstakse igakuiselt keskmise, raske või sügava puudega vanaduspensioniealisele inimesele puudest tingitud lisakulude hüvitamiseks ja rehabilitatsiooniplaani olemasolu korral selles ettenähtud tegevusteks, välja arvatud ravikindlustuse ja riigieelarve muudest vahenditest finantseeritavateks tegevusteks.
2)Toetust makstakse igakuiselt sügava puudega inimesele 160 protsenti, raske puudega inimesele 105 protsenti ja keskmise puudega inimesele 50 protsenti sotsiaaltoetuste määrast kuus.
§ 8. Hooldajatoetus
§ 9. Puudega vanema toetus
 Last üksi kasvatavale puudega vanemale, hoolduspere vanemale või eestkostjale või ühele puudega vanematest makstakse kuni 16-aastase lapse ja põhikoolis, gümnaasiumis, kutseõppeasutuse või rakenduskõrgkooli kutseõppe tasemeõppes õppiva või Haridus- ja Teadusministeeriumi hallatava riigiasutuse statsionaarse õppega täienduskoolituse kursuse nimekirja arvatud keskhariduseta kuni 19-aastase lapse kasvatamisel igakuiselt puudega vanema toetust 75 protsenti sotsiaaltoetuste määrast. Kui laps saab 19-aastaseks, makstakse puudega vanema toetust jooksva õppeaasta lõpuni või õpilase kooli nimekirjast väljaarvamiseni või täienduskoolituse kursuse lõppemiseni või õpilase täienduskoolituse kursuse nimekirjast väljaarvamiseni.
§ 10. Õppetoetus
1)Mittetöötavale puudega õppurile, kes õpib gümnaasiumi 10.–12. klassis, kutseõppeasutuses või kõrgkoolis või on arvatud Haridus- ja Teadusministeeriumi hallatava riigiasutuse statsionaarse õppega täienduskoolituse kursuse nimekirja ja kellel on puudest tingituna õppetööga seotud lisakulutusi, makstakse igakuiselt, välja arvatud juuli- ja augustikuu, õppetoetust.
2)Õppetoetust makstakse vastavalt isiku tegelikele lisakulutustele, kuid mitte vähem kui 25 protsenti ega rohkem kui 100 protsenti sotsiaaltoetuste määrast.
§ 10^1. Töötamistoetus
§ 11. Rehabilitatsioonitoetus
§ 12. Täienduskoolitustoetus
1)Täienduskoolitustoetust makstakse töötava puudega inimese täienduskoolituseks tööalase enesetäiendamise eesmärgil ja tasemeõppeks.
2)Täienduskoolitustoetust makstakse tegelike koolituskulude osaliseks hüvitamiseks kuni 24-kordses sotsiaaltoetuste määras kolme kalendriaasta jooksul, arvates toetuse esmakordsest määramisest.
§ 13. Transporditoetus
§ 14. Telefoni kasutamise toetus
3. peatükk RAKENDAMISE KORD
§ 15. Andmed
1)Andmed puuetega inimeste sotsiaaltoetuste määramise ja maksmise kohta kantakse sotsiaalkaitse infosüsteemi.
2)Andmed õppetoetuse ja täienduskoolitustoetuse taotleja ning saaja töötamise kohta kantakse sotsiaalkaitse infosüsteemi maksukorralduse seaduse §-s 25^1  sätestatud töötamise registrist.
§ 16. Puuetega inimeste sotsiaaltoetuste taotlemine
1)Taotlus puuetega inimeste sotsiaaltoetuste määramiseks esitatakse Sotsiaalkindlustusametile.
1^1)Käesoleva seaduse § 2^2  lõikes 2 sätestatud juhul võib taotluse puuetega inimeste sotsiaaltoetuste määramiseks koos puude raskusastme tuvastamise taotlusega esitada Sotsiaalkindlustusametile töötukassa kaudu.
2)Puuetega inimeste sotsiaaltoetuste taotlemiseks vajalikud põhidokumendid on:
1)toetuse taotlus, milles sisalduvad toetust taotleva isiku nimi, sünniaeg ja sugu või isikukood, kontaktandmed, pangakonto number ja toetuse liik ning puudega lapse toetuse taotlemisel lapse nimi, sünniaeg ja sugu või isikukood;
3)isikut tõendavate dokumentide seaduse § 2 lõikes 2 või §-s 4 sätestatud dokument.
3)Puuetega inimeste sotsiaaltoetuste taotlemiseks vajalike täiendavate dokumentide loetelu ja taotluse andmete loetelu kehtestab valdkonna eest vastutav minister.
3^1)Taotluse puuetega inimeste sotsiaaltoetuste määramiseks võib esitada ka koos puude raskusastme tuvastamise taotlusega.
4)Puuetega inimeste sotsiaaltoetuste taotlemise päevaks loetakse päev, millal Sotsiaalkindlustusamet võtab vastu taotluse.
4^1)Käesoleva paragrahvi lõikes 1^1  sätestatud juhul loetakse puuetega inimeste sotsiaaltoetuste taotlemise päevaks päev, millal taotlus esitati töötukassale.
5)Kui puuetega inimeste sotsiaaltoetuste taotlus on saadetud posti teel, loetakse toetuse taotlemise päevaks taotluse lähtekohas postitamise kuupäev.
§ 17. Puuetega inimeste sotsiaaltoetuste määramine
1)Puuetega inimeste sotsiaaltoetused määrab ja nende suuruse otsustab Sotsiaalkindlustusamet. Puuetega inimeste sotsiaaltoetuste määramise ja väljamaksmise korra ning tähtajad kehtestab valdkonna eest vastutav minister määrusega.
2)Käesoleva seaduse §-des 6–7^1  nimetatud puuetega inimeste sotsiaaltoetused määratakse puude raskusastme tuvastamise päevast, kui toetuse taotlemise avaldus on esitatud hiljemalt kolme kuu jooksul vastava otsuse tegemisest arvates.
3)Käesoleva seaduse §-des 6–7^1  sätestatud puuetega inimeste sotsiaaltoetuste hilisemal taotlemisel määratakse igakuine toetus tagantjärele, kuid mitte rohkem kui taotlemisele eelneva kolme kuu eest.
4)Käesoleva seaduse §-des 9–12 sätestatud puuetega inimeste sotsiaaltoetused määratakse toetuse taotlemise avalduse esitamise päevast, kuid mitte varem kui toetusele õiguse tekkimise päevast.
5)Puuetega inimeste sotsiaaltoetused määratakse ajaks, mil isik vastab käesolevas seaduses sätestatud toetuste saamise tingimustele.
§ 18. Piirangud puuetega inimeste sotsiaaltoetuste maksmisel
§ 19. Puudega lapse toetuse, puudega vanema toetuse ja alla 18-aastasele isikule määratud puudega tööealise inimese toetuse maksmise peatamine, jätkamine ja lõpetamine
1)Sotsiaalkindlustusamet peatab puudega lapse toetuse, puudega vanema toetuse ja alla 18-aastasele isikule määratud puudega tööealise inimese toetuse maksmise, kui laps eraldatakse perest.
3)Sotsiaalkindlustusamet jätkab puudega lapse toetuse, puudega vanema toetuse ja alla 18-aastasele isikule määratud puudega tööealise inimese toetuse maksmist lapse vanemale, kui käesoleva paragrahvi lõikes 1 nimetatud põhjus on ära langenud.
4)Sotsiaalkindlustusamet lõpetab puudega lapse toetuse, puudega vanema toetuse ja alla 18-aastasele isikule määratud tööealise inimese toetuse maksmise vanemale, kui vanemalt on perekonnaseaduse § 135 alusel hooldusõigus ära võetud või kui tema alaealisele lapsele määratakse eestkostja või laps suunatakse asendushooldusele sotsiaalhoolekande seaduse § 45^9  lõike 1 alusel.
5)Sotsiaalkindlustusamet maksab puudega lapse toetust, puudega vanema toetust ja alla 18-aastasele isikule määratud tööealise inimese toetust käesoleva paragrahvi lõikes 4 sätestatud juhtudel teisele taotlejale käesolevas seaduses sätestatud tingimustel tagantjärele, kuid mitte rohkem kui vastava taotluse esitamise kuule eelnenud kuue kalendrikuu eest.
§ 20. Muudatused puuetega inimeste sotsiaaltoetuste maksmisel
1)Puuetega inimeste sotsiaaltoetuste maksmine lõpetatakse, peatatakse või nende suurus arvutatakse ümber, kui toetust saav inimene on niivõrd paranenud, et see muudab käesolevas seaduses sätestatud puuetega inimeste sotsiaaltoetuste saamise õigust või saadava toetuse suurust.
1^1)Puuetega inimeste sotsiaaltoetust makstakse inimesele varem määratud suuruses kuni uue puude raskusastme tuvastamise või mittetuvastamise otsuse tegemiseni, kui Sotsiaalkindlustusamet on pikendanud kehtiva puude raskusastme tuvastamise otsuse kestust käesoleva seaduse § 2^4  lõikes 2^1  sätestatud juhul.
2^1)Puuetega inimeste sotsiaaltoetuste maksmine peatatakse süüdimõistetud toetuse saaja vanglas või arestimajas vangistuse kandmise ajaks, välja arvatud kui isik vajab oma puude tõttu individuaalset abivahendit.
2^2)Kui vanglas või arestimajas karistust kandev isik vajab puude tõttu individuaalset abivahendit, lisab vangla või arestimaja isiku ekspertiisitaotlusele teatise, kus on märgitud abivahendi kasutamisega seotud kulud, nende finantseerimise allikad ja osakaal finantseerimisel.
2^3)Kui isiku suhtes on tõkendina kasutatud vahi alla võtmist, peatatakse vahi all oleku ajaks puuetega inimeste sotsiaaltoetuste maksmine, välja arvatud kui isik vajab oma puude tõttu individuaalset abivahendit. Sotsiaaltoetus makstakse isikule tagantjärele välja pärast kohtuotsuse jõustumist juhul, kui isik mõisteti õigeks või teda ei karistatud vangistusega.
5)Puudest tingitud lisakuludeks ei loeta vanglas või arestimajas viibiva isiku majutus- ja toitlustamiskulusid ning kulusid, mis kaetakse riigi või kohaliku omavalitsuse eelarvest, kaasa arvatud vangla või arestimaja üldiste teenustega seotud kulusid.
7)Puuetega inimeste sotsiaaltoetuste saaja on kohustatud kümne päeva jooksul teatama Sotsiaalkindlustusametile kirjalikult asjaoludest, mis toovad kaasa puuetega inimeste sotsiaaltoetuste maksmise lõpetamise, peatamise või suuruse muutuse.
8)Kui valla- või linnavalitsus teavitab Sotsiaalkindlustusametit asjaoludest, mis mõjutavad perehüvitiste seaduse alusel perehüvitiste maksmise peatamist, jätkamist või lõpetamist, siis võetakse puuetega inimeste sotsiaaltoetuste maksmisel need asjaolud arvesse ning Sotsiaalkindlustusamet otsustab käesoleva seaduse alusel puuetega inimeste sotsiaaltoetuste peatamise, jätkamise või lõpetamise.
§ 20^1. Sotsiaaltoetuse ümberarvutamise tähtajad
1)Puuetega inimeste sotsiaaltoetuste suurendamist tingivate asjaolude tekkimisel arvutatakse toetus ümber vastava avalduse ja vajalike dokumentide esitamise päevast, kui avaldus ja vajalikud dokumendid on esitatud ühe kuu jooksul, arvates toetuste suurendamist tingivate asjaolude tekkimisest. Hilisemal avalduse ja vajalike dokumentide esitamisel arvutatakse toetus ümber vastava avalduse ja vajalike dokumentide esitamise kuule järgneva kuu esimesest kuupäevast.
2)Puuetega inimeste sotsiaaltoetuste vähendamist tingivate asjaolude tekkimisel arvutatakse toetus ümber nende asjaolude tekkimise kuule järgneva kuu esimesest kuupäevast.
§ 21. Kulude katmine
1)Kulutused käesoleva seadusega sätestatud puuetega inimeste sotsiaaltoetusteks kaetakse riigieelarvest Sotsiaalministeeriumi eelarve kaudu.
2)Puuetega inimeste sotsiaaltoetuste määramise ja maksmisega ning arstliku ekspertiisiga seotud kulutused kaetakse riigieelarvest Sotsiaalministeeriumi eelarve kaudu.
3)Kui isik taotleb puude raskusastme tuvastamisega samaaegselt töövõime hindamist, kaetakse arstliku ekspertiisiga seotud kulutused Sotsiaalkindlustusameti eelarvest juhul, kui isikul on tuvastatud töövõimet välistav seisund töövõimetoetuse seaduse tähenduses.
§ 22. Puuetega inimeste sotsiaaltoetuste maksmine
1)Käesoleva seaduse alusel saadavat rahalist hüvitist makstakse iga kuu jooksva kuu eest sotsiaalseadustiku üldosa seaduse §-s 28 sätestatud korras.
1^1)Sotsiaalkindlustusameti otsusel makstakse käesoleva seaduse §-s 12 sätestatud toetus toetusesaajale teenust osutanud asutusele.
3^1)Sotsiaalkindlustusametile esitatud põhjendatud taotluse alusel makstakse puuetega inimeste sotsiaaltoetusi maksja kulul posti teel kojukandega isikule, kellel on liikumistakistus või kes elab hajaasustusalal ja kellele pangateenus on raskesti kättesaadav ning kes on:
1)sügava puudega isik, kellel on tuvastatud osaline või puuduv töövõime või
3)vanaduspensioniealine isik.
3^2)Sotsiaalkindlustusamet teeb käesoleva paragrahvi lõikes 3^1  nimetatud taotluse alusel otsuse kuni üheaastase kehtivusajaga. Sotsiaalkindlustusamet võib lõikes 3^1  nimetatud taotluse alusel otsuse teha pikema kehtivusajaga, kui selleks tuleneb vajadus põhjuste iseloomust, millele tuginedes Sotsiaalkindlustusamet lõikes 3^1  nimetatud taotluse alusel otsuse teeb. Sotsiaalkindlustusamet teeb lõikes 3^1  nimetatud taotluse alusel otsuse 10 tööpäeva jooksul vastava taotluse esitamisest arvates.
4)Kui posti teel makstav puuetega inimeste sotsiaaltoetus on välja võtmata vähemalt kaks kuud, peatatakse sotsiaaltoetuse maksmine. Pärast vastava avalduse ja isikut tõendavate dokumentide seaduse § 2 lõikes 2 või §-s 4 sätestatud dokumendi esitamist makstakse sotsiaaltoetus tagantjärele välja.
5)Puuetega inimeste sotsiaaltoetuste maksmisel ümardatakse summa sendi täpsusega.
§ 23. Vaidluste lahendamine
 Kui isik ei nõustu Sotsiaalkindlustusameti poolt käesoleva seaduse alusel tehtud otsusega, on tal õigus esitada vaie Sotsiaalkindlustusametile sotsiaalseadustiku üldosa seaduses sätestatud korras.
§ 24. Puuetega inimeste sotsiaaltoetusteks liigselt makstud summad
1)Käesoleva seaduse alusel puuetega inimeste sotsiaaltoetusteks liigselt makstud summad makstakse tagasi vabatahtlikult, nõutakse tagasi või tehakse tasaarvestus sotsiaalseadustiku üldosa seaduses sätestatud korras.
2)Kui isik ei maksa alusetult saadud sotsiaaltoetusi tagasi, võidakse talle liigselt makstud summad Sotsiaalkindlustusameti otsuse alusel igakuiselt makstavatest sotsiaaltoetustega tasaarvestada. Tasaarvestatav osa ei või ületada 20 protsenti isikule määratud toetuste summast.
3)Kui puuetega inimeste sotsiaaltoetuste maksmine lõpetatakse enne liigselt makstud summade täielikku tasaarvestamist, nõutakse isikult alusetult makstud summad tagasi sotsiaalseadustiku üldosa seaduses sätestatud korras.
4)Kui Sotsiaalkindlustusamet teeb isikule ettekirjutuse sundtäitmise algatamise kohta tagasinõude täitmata jätmise kohustuse korral, ent puuduvad andmed isiku aadressi kohta, või kui isik ei ela teadaoleval aadressil ja tema tegelik viibimiskoht ei ole teada ning ettekirjutust ei ole võimalik sotsiaalseadustiku üldosa seaduses sätestatud viisil teatavaks teha, avaldatakse ettekirjutuse resolutiivosa ametlikus väljaandes Ametlikud Teadaanded.
§ 24^1. Puudega täiskasvanu toetuse maksmine
16-aastasele kuni vanaduspensioniealisele inimesele, kellele on määratud enne 2008. aasta 1. jaanuari puudega täiskasvanu toetus, makstakse alates 2008. aasta 1. jaanuarist toetust sügava puude korral 210 protsenti, raske puude korral 140 protsenti ja keskmise puude korral 65 protsenti sotsiaaltoetuste määrast kuus varem määratud tähtaja lõpuni või puudega tööealise inimese toetuse määramise päevani või vanaduspensioniikka jõudmiseni.
§ 24^2. Puudega täiskasvanu toetuse või puudega tööealise inimese toetuse maksmine
1)16-aastasele kuni vanaduspensioniealisele inimesele, kellele on määratud enne 2008. aasta 1. oktoobrit puudega täiskasvanu või puudega tööealise inimese toetus, jätkatakse nimetatud toetuste maksmist endistel alustel ja endises suuruses määratud tähtaja lõpuni või puudega tööealise inimese toetuse uutel alustel määramise päevani või vanaduspensioniikka jõudmiseni.
2)Kui puudega laps saab 16-aastaseks pärast 2008. aasta 1. oktoobrit ja talle on puude raskusaste määratud enne 2008. aasta 1. oktoobrit, siis makstakse talle puudega tööealise inimese toetust selle taotlemisel sügava puude korral 210 protsenti, raske puude korral 140 protsenti ja keskmise puude korral 65 protsenti sotsiaaltoetuste määrast kuus puude raskusastme kehtivuse tähtaja lõpuni või puudega tööealise inimese toetuse uutel alustel määramise päevani.
§ 24^3. Töötamistoetuse maksmine
1)Isikule, kellele oli töötamistoetus määratud enne 2016. aasta 1. jaanuari, jätkatakse selle toetuse maksmist endistel tingimustel, korras ja suuruses kuni määratud tähtaja lõpuni.
2)Isikule, kelle töötamisega seotud kulud tekkisid enne 2016. aasta 1. jaanuari, kuid kes esitab töötamistoetuse taotluse pärast nimetatud kuupäeva, jätkatakse töötamistoetuse maksmist endistel tingimustel, korras ja suuruses kuni määratud tähtaja lõpuni.
§ 25. Muudatused varasemates õigusaktides
§ 25^1. Puuetega inimeste sotsiaaltoetuste väljamaksmine
1)Puuetega inimeste sotsiaaltoetuste väljamaksmine § 22 lõigetes 1 ja 3^1  sätestatud korras toimub alates 2009. aasta 1. veebruarist.
2)Kuni 2009. aasta 1. veebruarini makstakse puuetega inimeste sotsiaaltoetused elukohajärgse pensioniameti kaudu vastavalt toetusesaaja soovile tema arvelduskontole või posti teel maksja kulul.
3)Enne 2009. aasta 1. veebruari määratud puuetega inimeste sotsiaaltoetused makstakse alates 2009. aasta 1. veebruarist välja käesoleva seaduse §-s 22 sätestatud korras.
4)Kui toetuse saaja ei ole Sotsiaalkindlustusametile teatanud oma arvelduskonto numbrit ega teinud või edastanud § 22 lõike 1 kohast avaldust ja seetõttu ei ole käesoleva seaduse §-s 22 sätestatud korras võimalik toetust maksta, peatatakse alates 2009. aasta 1. veebruarist toetuse maksmine. Pärast vastava avalduse ja isikut tõendavate dokumentide seaduse § 2 lõikes 2 või §-s 4 sätestatud dokumendi esitamist makstakse toetus välja tagantjärele.
5)Käesoleva seaduse § 22 lõigetes 3^1  ja 3^2  sätestatud tingimustel ja korras makstakse puuetega inimeste sotsiaaltoetusi ka sügava puudega töövõimetuspensionärile ja sügava puudega püsivalt töövõimetuks tunnistatud rahvapensioni saavale isikule.
6)Sotsiaalkindlustusamet määrab rehabilitatsioonitoetuse isikule, kes kandis kuni 2015. aasta 31. detsembrini rehabilitatsioonikulusid ja oli puuetega inimeste sotsiaaltoetuste seaduse kuni 2015. aasta 31. detsembrini kehtinud redaktsiooni kohaselt õigustatud saama rehabilitatsioonitoetust ning kes esitab taotluse hiljemalt 2016. aasta 30. juunil.
§ 25^2. Käesoleva seaduse § 5^1  rakendamine
 Vabariigi Valitsuse 2020. aasta 12. märtsil väljakuulutatud eriolukorra ajal võib Sotsiaalkindlustusamet käesoleva seaduse §-s 5^1  sätestatud võimalust isiku puude raskusastme kestuse pikendamiseks rakendada tagasiulatuvalt 2020. aasta 12. märtsist.
Muuseumiseadus
§ 1. Seaduse reguleerimisala, eesmärk ja kohaldamisala
1)Käesolev seadus sätestab muuseumi mõiste, muuseumikogu korralduse ja muuseumi tegevuse alused ning museaali kindlustamise ja rahvusvahelise näituse omanikule tekkinud kahju riigi poolt hüvitamise tingimused.
2)Seaduse eesmärk on luua tingimused kestlike, professionaalsete ja eetiliste muuseumide arenguks, kes:
1)tugevdavad üksikisikute ja kogukondade arusaama kultuurist, ajaloost ja keskkonnast;
2)aitavad kaasa kriitilisele mõtlemisele mälust ja identiteedist;
3)hoiavad kultuuri- ja loodusväärtusi tulevastele põlvkondadele;
4)edendavad kogukonnatunnet ja kultuurilist mitmekesisust;
5)loovad uusi teadmisi ja inspireerivad;
6)edendavad haridust, heaolu, võrdseid võimalusi ja demokraatiat;
7)arvestavad teenuste pakkumisel kasutajate vajadustega kogu nende elukaare ulatuses.
3)Käesolevat seadust kohaldatakse riigimuuseumile ja riigi sihtasutuse muuseumile. Avalik-õigusliku isiku muuseumile, munitsipaalmuuseumile ja eramuuseumile kohaldatakse käesolevat seadust niivõrd, kuivõrd see on sätestatud käesolevas seaduses.
4)Käesolevat seadust ei kohaldata teadus- ja arendusasutuse hallatava teaduskollektsiooni suhtes juhul, kui see on positiivselt läbinud hindamise teadus- ja arendustegevuse korralduse seaduse § 14 lõike 4 punkti 3 alusel kehtestatud tingimuste kohaselt.
5)Museaali väljaveole ja ekspordile kohaldatakse kultuuriväärtuste väljaveo, ekspordi ja sisseveo seadust.
6)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Mõisted
1)Muuseum käesoleva seaduse tähenduses on juriidiline isik või asutus:
1)kellel on muuseumikogu, mille museaalidest vähemalt poolte omanik on muuseum või vähemalt poolte kohta on sõlmitud vähemalt 50-aastane kasutusleping või riigile kuuluva muuseumikogu kasutamise tähtajatu leping;
2)kes kogub eesmärgipäraselt vaimset või materiaalset kultuuri- või looduspärandit;
3)kes peab museaalide üle arvestust, lähtudes muuseumide rahvusvahelistest dokumenteerimispõhimõtetest;
4)kes tagab muuseumikogu pikaajalise säilimise;
5)kelle muuseumikogu on huvilistele kättesaadav;
6)kes teeb muuseumikoguga seotud uurimis- või teadustööd ja esitab regulaarselt selle tulemusi avalikkusele näituste, haridustegevuste või -sündmuste ja teaduslike või populaarteaduslike publikatsioonide vahendusel;
7)kes ei jaota kasumit.
2)Museaal on muuseumis arvele võetud kultuuriväärtusega asi, mille üle peetakse arvestust muuseumide rahvusvahelistest dokumenteerimispõhimõtetest lähtudes.
3)Muuseumikogu on museaalide kogum, mis võib olla jaotatud alakogudeks museaalide rühmade või liikide järgi.
4)Kogumispõhimõtted on muuseumikogu eesmärgipärase täiendamise aluseks olevad suunised, mis annavad muuseumikogu täiendamiseks selged valikukriteeriumid. Kogumispõhimõtete koostamisel lähtutakse olemasoleva muuseumikogu ülevaatest ning juurdekasvuvõimaluste ja säilitustingimuste analüüsist, arvestades muu hulgas sama piirkonna või sarnase ainevaldkonna muuseumide ja teiste kultuuripärandiasutuste tegevust.
5)Abikogu on muuseumi ülesandeid toetaval eesmärgil moodustatud kogu, millesse arvatud asjad ei ole museaalid.
6)Hoiule võetud asi on asutuselt, juriidiliselt või füüsiliselt isikult muuseumisse hoiule võetud kultuuriväärtusega asi, mida ei arvata muuseumikogusse. Teiselt muuseumilt laenatud museaali või abikogusse arvatud asja ei loeta hoiule võetud asjaks.
§ 2^1. Muuseumide jagunemine omandivormi järgi
Omandivormi järgi jagunevad muuseumid järgmiselt:
1)riigimuuseum – ministeeriumi hallatav riigiasutus, ministeeriumi valitsemisalas tegutsev valitsusasutus või nimetatud asutuste struktuuriüksus;
2)riigi sihtasutuse muuseum – riigi sihtasutus, riigi osalusel asutatud sihtasutus või nimetatud isikute struktuuriüksus või nimetatud isikute asutatud sihtasutus;
3)munitsipaalmuuseum – kohaliku omavalitsuse üksuse asutus või kohaliku omavalitsuse üksuse asutatud juriidiline isik, mille kaasasutaja ei ole riik, või nimetatud asutuse või isiku struktuuriüksus;
4)avalik-õigusliku isiku muuseum – avalik-õiguslik juriidiline isik või selle struktuuriüksus;
5)eramuuseum – eraõiguslik juriidiline isik või selle struktuuriüksus, mis ei ole riigi sihtasutuse muuseum ega munitsipaalmuuseum.
§ 3. Muuseumi nõustamine
1)Riigimuuseum ja riigile kuuluvat muuseumikogu käesoleva seaduse § 9 kohaselt sõlmitud halduslepingu alusel kasutav muuseum (edaspidi riigile kuuluvat muuseumikogu kasutav muuseum)nõustab võimaluse korral inimesi vaimse ja materiaalse kultuuripärandi küsimustes.
2)Riigimuuseumil, riigile kuuluvat muuseumikogu kasutaval muuseumil ning käesoleva seaduse § 15 alusel asutatud muuseumide andmekoguga vabatahtlikult liitunud avalik-õigusliku isiku muuseumil, munitsipaalmuuseumil ja eramuuseumil (edaspidi koos muuseumide andmekoguga liitunud muuseum)on õigus saada Muinsuskaitseametilt nõustamist muuseumikogu korraldamisel ning muuseumi ülesannete täitmisel.
§ 4. Muuseumi valduses olev vara, selle kasutamine ja käsutamine
1)Muuseumi valduses olev vara koosneb museaalidest ja muudest muuseumi ülesannete täitmiseks vajalikest rahaliselt hinnatavatest asjadest ning õigustest.
2)Riigimuuseumi valduses oleva vara valdamine, kasutamine ja käsutamine toimub riigivaraseaduses sätestatud korras, arvestades käesoleva seaduse erisusi.
3)Riigi sihtasutuse muuseumi, avalik-õigusliku isiku muuseumi, munitsipaalmuuseumi ja eramuuseumi valduses oleva vara valdamine, kasutamine ja käsutamine toimub muuseumi asutaja kehtestatud korras, arvestades käesoleva seaduse erisusi.
2. peatükk Muuseumikogu korraldus
§ 5. Muuseumikogu täiendamise põhimõtted ning muuseumikogu täiendamise ja kultuuriväärtusega asja muuseumisse hoiule võtmise kord
1)Muuseumide andmekoguga liitunud muuseumi kogu täiendatakse eesmärgipäraselt, lähtudes muuseumi koostatud kogumispõhimõtetest.
2)Muuseumide andmekoguga liitunud muuseumi kogumispõhimõtted kinnitab muuseumi juht, avalik-õigusliku isiku muuseumi asutaja määratud isik või otsustuskogu, arvestades muu hulgas Muinsuskaitseameti seisukohta. Muuseum avaldab kogumispõhimõtted oma veebilehel.
3)Muuseumide andmekoguga liitunud muuseum ei võta kultuuriväärtusega asja museaalina arvele, kui:
1)asi ei vasta muuseumi kogumispõhimõtetele;
2)asja üleandja esitab eritingimusi, mis on vastuolus muuseumi ja selle külastajate pikaajaliste huvidega;
3)asja üle arvestuse pidamiseks, selle säilitamiseks või eksponeerimiseks puuduvad tingimused või eelarvelised võimalused.
4)Muuseumikogu täiendamisel peab muuseumide andmekoguga liitunud muuseum:
1)oma võimaluste piires välja selgitama kultuuriväärtusega asja päritolu, et vältida omaniku tahte vastaselt tema valdusest välja läinud või teisest riigist välja viidud asja museaalina arvele võtmist;
2)arvestama teiste sama piirkonna või sarnase ainevaldkonna muuseumide ja teiste kultuuripärandiasutuste kogumispõhimõtteid.
5)Muuseumikogu täiendamise ja kultuuriväärtusega asja muuseumisse hoiule võtmise korra kehtestab valdkonna eest vastutav minister määrusega. Määruses nähakse ette asja museaalina arvele võtmise ja muuseumisse hoiule võtmise toimingute vormistamise nõuded ning museaali ja muuseumisse hoiule võetud asja kasutamiseks andmise, muuseumikogust väljaarvamise ja õigustatud isikule tagastamise toimingute vormistamise nõuded.
§ 6. Museaali ja muuseumisse hoiule võetud asja märgistamine ning säilitamine
1)Muuseumide andmekoguga liitunud muuseum märgistab iga museaali ja muuseumisse hoiule võetud asja ning tagab selle säilimise.
2)Museaali ja muuseumisse hoiule võetud asja allesoleku ja seisundi kontrollimiseks viivad riigimuuseum ja riigile kuuluvat muuseumikogu kasutav muuseum läbi inventuure arvestusega, et kõik museaalid ja muuseumisse hoiule võetud asjad oleksid üle kontrollitud vähemalt üks kord iga viie aasta järel. Muuseumi põhjendatud taotluse korral võib Muinsuskaitseamet seda tähtaega käskkirjaga pikendada.
3)Museaali ja muuseumisse hoiule võetud asja märgistamise ja säilitamise korra kehtestab valdkonna eest vastutav minister määrusega.
§ 7. Museaali üleandmine teisele muuseumile, raamatukogule ja Rahvusarhiivile
§ 8. Museaali kasutamiseks andmine
 Riigile kuuluvasse muuseumikogussse arvatud museaali võib anda kasutamiseks teisele muuseumile, asutusele, juriidilisele ja füüsilisele isikule teadustöö, eksponeerimise ja muul eesmärgil, kui muuseum on veendunud museaali nõuetekohases säilitamises.
§ 9. Riigile kuuluva muuseumikogu kasutamine
1)Riigile kuuluva muuseumikogu või selle alakogu (edaspidi käesolevas paragrahvis kogu)võib anda riigi sihtasutuse muuseumile, avalik-õigusliku isiku muuseumile, munitsipaalmuuseumile ja eramuuseumile tasuta kasutamiseks halduslepingu alusel juhul, kui tema tegevus vastab käesoleva seaduse § 2 lõikes 1 sätestatule.
2)Halduslepingu kogu kasutamiseks sõlmib minister, kelle juhitav ministeerium on kogu kui riigivara valitseja riigivaraseaduse tähenduses.
3)Halduslepingus nähakse ette ülesanded kogu säilitamisel ja kasutamisel, kogu täiendamise kohustus ja tingimused, nimetatud tegevuseks ettenähtud riigieelarvelise toetuse suurus, selle kasutamise sihtotstarve ja toetuse kasutamise aruande esitamise kord, kogu kasutamise tähtaeg, kui kogu antakse kasutamiseks tähtajaliselt, ning halduslepingu lõpetamise ja kogu tagasinõudmise alused. Halduslepingus võib ette näha kogu üldsusele vahendamisega seotud teenuste eest tasu võtmise tingimused, arvestades käesoleva seaduse § 20 lõikes 3 sätestatut.
4)Kogu tähtajaliselt kasutamiseks andmisel võib tähtaeg ületada kümmet aastat.
5)Halduslepingule lisatakse museaalide nimekiri, milles on ära märgitud iga museaali seisund ja arvestusdokumentide loetelu.
6)Kui muuseum, kes kasutab riigile kuuluvat kogu, lõpetab tegevuse, otsustab kogu üleandmise teisele käesoleva paragrahvi lõikes 1 nimetatud muuseumile halduslepingu sõlminud minister.
§ 10. Muuseumikogu üleandmine riigimuuseumi tegevuse lõpetamisel
 Riigimuuseumi tegevuse lõpetamisel antakse muuseumikogu koos arvestusdokumentatsiooniga üle teisele muuseumide andmekoguga liitunud muuseumile, raamatukogule, Rahvusarhiivile või kohaliku omavalitsuse arhiivile või kasutamiseks riigi sihtasutuse muuseumile, avalik-õigusliku isiku muuseumile, munitsipaalmuuseumile või eramuuseumile käesoleva seaduse §-s 9 sätestatud korras, säilitades võimaluse korral alakogudeta muuseumikogu või alakogu terviklikkuse.
§ 11. Museaali muuseumikogust väljaarvamine
1)Muuseumide andmekoguga liitunud muuseumi museaal arvatakse muuseumikogust välja, kui museaal:
1)on hävinud;
2)on enne muuseumikogusse arvamist omaniku tahte vastaselt tema valdusest välja läinud või teisest riigist välja viidud. Sellisel juhul antakse museaal üle omanikule või tagastatakse teisele riigile.
2)Museaali võib muuseumikogust välja arvata, kui:
1)museaali kuulumine muuseumikogusse ei ole kooskõlas muuseumi kogumispõhimõtetega;
2)sama muuseumi muuseumikogus või mõnes teises riigile kuuluvas muuseumikogus leidub museaaliga olulisel määral sarnaseid museaale, mis on paremas seisukorras või mille kohta teadaolev kultuuriväärtuslik teave on täielikum;
3)museaal ei ole leitav ega tuvastatav ja on piisav alus arvata, et see ei ole säilinud;
4)museaal on kahjustatud ja seda ei ole võimalik või otstarbekas taastada.
3)Museaali väljaarvamise muuseumikogust käesoleva paragrahvi lõigetes 1 ja 2 sätestatud alustel ning museaali võõrandamise viisi valiku otsustab muuseumi juht, arvestades muuseumi juhi moodustatud, vähemalt kolmeliikmelise komisjoni põhjendatud ettepanekut.
4)Riigile kuuluvast muuseumikogust käesoleva paragrahvi lõike 2 punktides 1, 2 ja 4 sätestatud alusel välja arvatud asi võetakse samas muuseumis kasutusse muuseumi ülesandeid toetaval eesmärgil, antakse üle teisele muuseumile, sõltumata muuseumi omandivormist, või valitsusasutusele, sellisele kohaliku omavalitsuse üksuse asutusele või juriidilisele isikule, kes tegutseb avalikes huvides, või tagastatakse museaali muuseumile annetanud või müünud isikule.
5)Kui käesoleva paragrahvi lõikes 4 sätestatud tegevused ei ole võimalikud, võõrandatakse asi tasu eest avalikul enampakkumisel, sõltumata museaali harilikust väärtusest.
6)Avalik enampakkumine viiakse läbi elektrooniliselt ja selle läbiviija riigivaraseaduse tähenduses on Muinsuskaitseamet.
7)Kui võõrandamise kulud ületaksid riigivara valitseja hinnangul saadavat tulu või kui asja ei õnnestu võõrandada avalikul enampakkumisel, kantakse see maha ja hävitatakse riigivaraseaduse § 55 lõike 2 alusel riigivara valitseja kehtestatud riigivara kõlbmatuks tunnistamise, mahakandmise ja hävitamise korra kohaselt.
§ 12. Museaali käsutamise kitsendused
1)Museaali ei või võõrandada ega koormata pandiga, kui käesolevas seaduses ei ole sätestatud teisiti.
3)Riigile kuuluvasse muuseumikogusse arvatud museaali võib kasutamiseks anda ja muuseumikogust välja arvata üksnes käesolevas seaduses sätestatud alustel.
4)Avalik-õigusliku isiku muuseumi, munitsipaalmuuseumi või riigieelarvest tegevuse lõpetamisele eelnenud kümne aasta jooksul vähemalt ühel korral tegevustoetust saanud eramuuseumi tegevuse lõpetamisel on museaali tasuta võõrandamise korral muuseumikogu omanik kohustatud seda esmalt pakkuma riigile ning pärast riigi loobumist võib ta selle võõrandada muule isikule. Museaali tasu eest võõrandamise korral on ostueesõigus riigil. Museaali võõrandamisel kohaldatakse ostueesõigusele võlaõigusseaduses ostueesõiguse kohta sätestatut.
§ 13. Muuseumikogule ja museaalile sissenõude pööramine
 Muuseumikogule ja sellesse kuuluvale museaalile sissenõude pööramisel kohaldatakse täitemenetluse seadustikus sätestatud piiranguid.
§ 14. Hoiule võetud vallasmälestise tagastamine
 Muuseumisse hoiule võetud vallasmälestise õigustatud isikule tagastamisest teatab muuseumide andmekoguga liitunud muuseum Muinsuskaitseametile.
§ 15. Muuseumide andmekogu
1)Kultuuriväärtusega asja museaalina arvele võtmiseks, museaali ja muuseumisse hoiule võetud asja kohta kogutud andmete säilitamiseks ning museaali ja muuseumisse hoiule võetud asjaga tehtavate toimingute registreerimiseks, samuti museaali ja muuseumisse hoiule võetud asja avalikkusele tasuta tutvustamiseks asutab valdkonna eest vastutav minister muuseumide andmekogu. Muuseumide andmekogu põhimääruse kehtestab valdkonna eest vastutav minister.
2)Muuseumide andmekogus võib pidada arvestust abikogusse arvatud asja, selle kohta kogutud andmete ja abikogusse arvatud asjaga tehtavate toimingute kohta.
3)Muuseumide andmekogu vastutav töötleja on Muinsuskaitseamet.
4)Muuseumide andmekogu volitatud töötleja ülesandeid võib halduslepingu alusel täita eraõiguslik juriidiline isik vastutava töötleja poolt ettenähtud ulatuses.
5)Muuseumide andmekoguga liitumine on kohustuslik riigimuuseumile ja muuseumile, kellega sõlmitakse käesoleva seaduse § 9 kohaselt haldusleping riigile kuuluva muuseumikogu kasutamiseks, välja arvatud looduse ainevaldkonna muuseumile muuseumikogu puhul, mille kohta on andmed üldsusele kättesaadavad muul viisil.
6)Avalik-õigusliku isiku muuseumil, munitsipaalmuuseumil ja eramuuseumil on õigus muuseumide andmekoguga liituda, esitades selleks taotluse Muinsuskaitseametile. Muinsuskaitseamet otsustab muuseumi liitumise tingimusel, et muuseumi tegevus vastab käesoleva seaduse § 2 lõikes 1 sätestatule. Liitumine muuseumide andmekoguga toimub lepingu sõlmimisega muuseumi ja Muinsuskaitseameti vahel.
7)Muuseumide andmekoguga liitumine ja andmekogu kasutamine on muuseumidele tasuta.
§ 16. Isikuandmete töötlemine ja autoriõiguse erisused
1)Museaali digitaalne kujutis, digitaalne museaal ning museaali ja digitaalset kujutist kirjeldavad andmed tehakse üldsusele juurdepääsupiiranguta kättesaadavaks muuseumide andmekogu kaudu.
2)Kui museaal või seda kirjeldavad andmed muuseumi andmekogus sisaldavad isikuandmeid, sealhulgas eriliiki isikuandmeid, võib muuseum isikuandmeid töödelda käesoleva seaduse eesmärkide täitmiseks, arvestades käesolevas paragrahvis toodud tingimusi. Muuseumi all mõistetakse käesolevas paragrahvis käesoleva seaduse § 1 lõikes 2 nimetatud muuseumi, avalik-õigusliku isiku muuseumi, munitsipaalmuuseumi, muuseumide andmekoguga liitunud muuseumi ja § 21 alusel riigieelarvest tegevustoetust saanud muuseumi.
3)Museaali digitaalne kujutis, digitaalne museaal ning museaali, digitaalset museaali ja museaali digitaalset kujutist kirjeldavad andmed, mille autoriõigused või autoriõigusega kaasnevad õigused kuuluvad seaduse või tehingu alusel muuseumile, on taaskasutatavad avaliku teabe seaduses sätestatud tingimustel ja korras, arvestades käesoleva seaduse ja autoriõiguse seadusega ettenähtud erisusi ning viidates museaalile ja muuseumile, mille muuseumikogusse kasutatav digitaalne museaal või museaali digitaalne kujutis kuulub.
4)Andmesubjektil on õigus igal ajal nõuda museaalis või seda kirjeldavates andmetes sisalduvate isikuandmete üldsusele kättesaadavaks tegemise lõpetamist muuseumide andmekogus, välja arvatud juhul, kui isikuandmete jätkuv üldsusele kättesaadavaks tegemine ei kahjusta ülemäära andmesubjekti õigusi.
5)Kui otsustatakse lõpetada museaali levitamine või üldsusele kättesaadavaks tegemine, võib isik teadus- ja õppetöö eesmärgil taotleda juurdepääsu selle muuseumi kaudu, kelle muuseumikogusse museaal kuulub. Juurdepääsuõiguse andmise otsustab muuseumi juht või muuseumi juhi määratud isik, avalik-õigusliku isiku muuseumi asutaja määratud isik või otsustuskogu, kes hindab otsuse tegemisel taotluse põhjendatust, juurdepääsu vajadust ning üldsuse hulgas levitamise keelamise põhjust.
3. peatükk Muuseumi tegevuse korraldus
§ 17. Riigimuuseumi põhimäärus
 Riigimuuseumi põhimääruse kehtestab minister määrusega, kui riigimuuseum on ministeeriumi hallatav riigiasutus, ning ministeeriumi hallatava riigiasutuse või valitsusasutuse juht käskkirjaga, kui riigimuuseum on selle asutuse struktuuriüksus.
§ 18. Riigimuuseumi ja riigi sihtasutuse muuseumi juhi vaba ametikoha täitmine
1)Riigimuuseumi ja riigi sihtasutuse muuseumi juhi vaba ametikoha täitmiseks korraldatakse avalik konkurss.
2)Kui riigimuuseum on ministeeriumi hallatav riigiasutus, kehtestab riigimuuseumi juhi kandidaadile esitatavad nõuded ja avaliku konkursi läbiviimise korra minister määrusega.
3)Kui riigimuuseum on ministeeriumi hallatava riigiasutuse või valitsusasutuse struktuuriüksus, kehtestab riigimuuseumi juhi kandidaadile esitatavad nõuded ja avaliku konkursi läbiviimise korra selle riigiasutuse või valitsusasutuse juht käskkirjaga.
4)Riigi sihtasutuse muuseumi juhi avaliku konkursi korraldamise tingimused ja kord sätestatakse sihtasutuse põhikirjas.
5)Minister või ministeeriumi hallatava riigiasutuse või valitsusasutuse juht sõlmib riigimuuseumi juhiga tähtajalise töölepingu kuni viieks aastaks.
6)Riigi sihtasutuse nõukogu esimees sõlmib riigi sihtasutuse muuseumi juhiga juhatuse liikme lepingu kuni viieks aastaks.
7)Riigimuuseumi juhi tähtajalist töölepingut ja riigi sihtasutuse muuseumi juhatuse liikme lepingut võib avalikku konkurssi korraldamata pikendada üks kord.
8)Kui riigi sihtasutuse muuseumi juhi vaba ametikohta ei ole mõjuval põhjusel võimalik avaliku konkursi korras täita, määrab riigi sihtasutuse muuseumi nõukogu muuseumi juhi sihtasutuse asutaja või asutajate nõusolekul kuni üheks aastaks avalikku konkurssi korraldamata.
§ 19. Muuseuminõukogu
1)Muuseuminõukogu on valdkonna eest vastutava ministri nõuandev kogu, kuhu kuuluvad muuseumide ja nende asutajate esindajad ning muud muuseumide valdkonna asjatundjad.
2)Muuseuminõukogu teeb ettepanekuid ja annab arvamusi käesolevast seadusest tulenevates küsimustes. Muuseuminõukogul on õigus tutvuda muuseumi tegevuse ja muuseumikogu seisukorraga kohapeal.
3)Muuseuminõukogu liikmele võib maksta tasu muuseuminõukogu töös osalemise eest. Tasu suuruse ja maksmise korra kehtestab valdkonna eest vastutav minister käskkirjaga.
§ 20. Riigimuuseumi rahastamine
1)Riigimuuseumi tegevust rahastatakse riigieelarvest muuseumi põhimääruses sätestatud eesmärkide täitmiseks.
2)Riigimuuseum võib saada rahalisi vahendeid toetustest, annetustest ja oma põhitegevusega seotud tasuliste teenuste eest, mida võib osutada tingimusel, et need ei takista käesoleva seaduse § 2 lõikes 1 sätestatud muuseumi ülesannete täitmist.
3)Riigimuuseumi osutatud teenuste eest tasu kehtestamisel tuleb arvestada, et:
1)muuseumi külastamine on kaheksa-aastasele ja nooremale lapsele, puudega kuni 16-aastasele isikule ning tema saatjale ja sügava puudega 16-aastasele ja vanemale isikule ning tema saatjale tasuta;
3)käesoleva seaduse § 15 alusel asutatud muuseumide andmekogus kättesaadavaks tehtud museaali digitaalse kujutise, digitaalse museaali ning museaali ja digitaalset kujutist kirjeldavate andmete kasutamine on tasuta;
4)museaali ja museaali digitaalse kujutise riigimuuseumile või riigi sihtasutuse muuseumile kasutamiseks andmine on tasuta;
5)digitaalsete kujutiste trükifailide müügi korral võetav tasu on kulupõhine, millele võib lisada mõistliku investeeringutulu.
4)Riigimuuseumi põhitegevusega seotud tasuliste teenuste loetelu kehtestab minister määrusega, kui riigimuuseum on ministeeriumi hallatav riigiasutus, ning ministeeriumi hallatava riigiasutuse või valitsusasutuse juht käskkirjaga, kui riigimuuseum on selle asutuse struktuuriüksus. Tasu määrad kehtestab riigimuuseumi juht käskkirjaga.
5)Riigile kuuluva muuseumikogu täiendamise otsesed dokumentaalselt tõendatud kulud võib riigivara valitseja otsusel katta sama muuseumi muuseumikogust väljaarvatud ja käesoleva seaduse § 11 lõike 6 alusel avalikul enampakkumisel võõrandatud asjade müügist laekunud raha arvel.
§ 21. Muuseumile riigieelarvest toetuse määramise põhimõtted
1)Riigi sihtasutuse muuseumile määratakse riigieelarvest tegevustoetus muuseumi põhikirjaliste eesmärkide ja sihtasutuse asutaja või asutajate sõnastatud ootuste täitmiseks asutajaõigusi teostava ministeeriumi kaudu.
2)Riigile kuuluvat muuseumikogu kasutavale muuseumile, mida ei ole asutanud riik, määratakse halduslepingus ettenähtud ülesannete täitmiseks riigieelarvest tegevustoetus ministeeriumi kaudu, kes on muuseumikogu kui riigivara valitseja riigivaraseaduse tähenduses.
3)Avalik-õigusliku isiku muuseumile, munitsipaalmuuseumile ja eramuuseumile võib määrata riigieelarvest tegevustoetuse muuseumivaldkonna mitmekesisuse või muuseumiteenuste piirkondliku kättesaadavuse tagamiseks või seadusest tuleneva ülesande täitmiseks rahvusliku kultuuripärandi säilitamisel ja kättesaadavaks tegemisel.
4)Riigieelarvest tegevustoetuse taotlemise, taotleja hindamise ja toetuse määramise täiendavad tingimused ja korra kehtestab valdkonna eest vastutav minister määrusega.
5)Lisaks tegevustoetusele võib muuseumile määrata riigieelarvest sihtotstarbelise toetuse üksikuks valdkonna või muuseumi arengu, rahvuskultuuri, piirkondliku mõju või rahvusvahelise koostöö seisukohalt oluliseks tegevuseks.
6)Riigieelarvest sihtotstarbelise toetuse taotlemise, taotleja hindamise ja toetuse määramise tingimused ja korra kehtestab valdkonna eest vastutav minister määrusega.
§ 22. Riiklik ja haldusjärelevalve
1)Riiklikku ja haldusjärelevalvet muuseumide andmekoguga liitunud muuseumikogu korralduse üle teostab Muinsuskaitseamet.
2)Muinsuskaitseamet kontrollib:
1)kultuuriväärtusega asjade museaalina arvele võtmise ja muuseumisse hoiule võtmise otsustamise vastavust käesoleva seaduse § 5 lõike 5 alusel kehtestatud muuseumikogu täiendamise ja kultuuriväärtusega asja muuseumisse hoiule võtmise korrale;
2)kultuuriväärtusega asjade museaalina arvele võtmise ja muuseumisse hoiule võtmise, samuti museaalide ning muuseumisse hoiule võetud asjade üle arvestuse pidamise toimingute ja dokumentide vastavust käesoleva seaduse § 15 lõike 1 alusel kehtestatud muuseumide andmekogu põhimäärusele;
3)muuseumikogu ja muuseumisse hoiule võetud asjade seisundi ning säilitamise ja eksponeerimise tingimuste, märgistamise ja inventuuri läbiviimise, samuti muuseumikogu korralduse põhimõtete vastavust käesoleva seaduse § 6 lõike 3 alusel kehtestatud museaali ja muuseumisse hoiule võetud asja märgistamise ja säilitamise korrale.
3)Lisaks käesoleva paragrahvi lõikes 2 nimetatule kontrollib Muinsuskaitseamet haldusjärelevalve käigus riigile kuuluvat muuseumikogu kasutava muuseumi puhul muuseumikogu kasutamise vastavust käesoleva seaduse § 9 lõike 2 alusel sõlmitud halduslepingule.
§ 23. Riikliku järelevalve erimeetmed ja sunniraha määr
1)Muinsuskaitseamet võib käesolevas seaduses sätestatud järelevalve teostamiseks kohaldada korrakaitseseaduse §-des 30, 49, 50 ja 51 sätestatud riikliku järelevalve erimeetmeid korrakaitseseaduses sätestatud alusel ja korras.
2)Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 7500 eurot, ettekirjutuse korduva täitmata jätmise korral 15 000 eurot.
4. peatükk Museaali kindlustamine ja rahvusvahelise näituse omanikule tekkinud kahju riigi poolt hüvitamine
§ 24. Museaali kindlustamine
 Riigile kuuluvasse muuseumikogusse arvatud kultuurilooliselt oluline ainueksemplar, mis saadetakse ajutiselt välisriiki ning mille kahjuhüvitise tagamist ei ole otsustatud käesoleva seaduse § 27 lõike 2 kohaselt, tuleb kindlustada selle rahaliselt hinnatavas väärtuses ja § 26 lõikes 1 sätestatud kahju ulatuses.
§ 25. Rahvusvaheline näitus ja selle omanikule tekkinud kahju
1)Olulise kunsti- või ajalooväärtusega asja või sellistest asjadest koosneva näitusekomplekti (edaspidi näitus)ajutise eksponeerimise kavandamisel võivad riigimuuseum ja riigile kuuluvat muuseumikogu kasutav muuseum taotleda riigilt näituse omanikule tekkinud otsese varalise kahju (edaspidi kahju)katmiseks hüvitise (edaspidi näituse kahjuhüvitis)maksmise tagamist käesolevas peatükis sätestatud tingimustel.
2)Näituse kahjuhüvitisega võib katta kahju, mis on tingitud järgmiste näituste kahjustumisest, hävimisest või kaotsiminekust:
1)välisriigi asutuse või isiku näitus, mida eksponeeritakse Eestis riigimuuseumis või riigi asutatud sihtasutusena tegutsevas muuseumis (edaspidi sissetulev näitus);
2)riigile kuuluvasse muuseumikogusse arvatud museaalist või museaalidest koosnev näitus, mida eksponeeritakse välisriigis (edaspidi väljaminev näitus).
§ 26. Näituse kahjuhüvitisega kaetav kahju
1)Näituse kahjuhüvitis võib katta järgmise kahju:
1)näituse taastamise või asendamise kulud juhul, kui näitust on võimalik taastada või asendada;
2)summa, mille ulatuses on näituse rahaliselt hinnatav koguväärtus (edaspidi näituse väärtus)vähenenud, juhul kui kahjustatud, hävinud või kaotsi läinud näituse taastamine või asendamine ei ole võimalik.
2)Käesoleva paragrahvi lõike 1 punktis 2 nimetatud summa võib ulatuda kuni näituse väärtuseni.
3)Näituse kahjuhüvitis ei kata rahvusvaheliste näituste eksponeerimise praktikas tunnustatud riske, mida näituse eksponeerija ei saa mõjutada ja millega tagatise andmise ajal arvestada.
3^1)Täpsustava loetelu riskidest, mida näituse kahjuhüvitis ei kata, kehtestab Vabariigi Valitsus määrusega.
4)Näituse kahjuhüvitisega kaetakse üksnes kahju, mis on tekkinud pärast näituse kahjuhüvitise tagamise otsustamist.
§ 27. Näituse kahjuhüvitise tagamise taotlemine ja otsustamine
1)Näituse kahjuhüvitise tagamist võivad taotleda riigimuuseum ja riigile kuuluvat muuseumikogu kasutav muuseum, kes esitab dokumendid, mis tõendavad, et näituse vedaja ja eksponeerija töökorraldus ning eksponeerimisruum või -hoone tagavad näituse säilimise ning vastavad näituse eksponeerimise eesmärgil kasutamiseks andja esitatud tingimustele, sõltumata sellest, kas tegemist on sissetuleva või väljamineva näitusega.
2)Näituse kahjuhüvitise tagamise või sellest keeldumise otsustab Vabariigi Valitsus või Vabariigi Valitsuse volituse alusel valdkonna eest vastutav minister käesoleva seaduse § 28 lõikes 3 nimetatud piirmäära ulatuses.
§ 28. Näituse kahjuhüvitise ulatus ja piirmäär ning kahju hüvitamine
1)Näituse kahjuhüvitisega võib katta kahju, mis on tekkinud järgmisel ajavahemikul:
1)väljamineva näituse korral alates hetkest, kui näitus antakse Eestis üle vedajale, kuni hetkeni, kui vedaja annab Eestisse tagastatava näituse üle selle kasutamiseks andnud riigimuuseumile või riigi asutatud sihtasutusena tegutsevale muuseumile;
2)sissetuleva näituse korral alates hetkest, kui näitus antakse välisriigis üle vedajale, kuni hetkeni, kui vedaja annab välisriiki tagastatava näituse üle selle kasutamiseks andnud välisriigi asutusele või isikule.
2)Näituse kultuuriloolist olulisust, tagatava kahjuhüvitise tavapäratult suurt hinda või võlaõigusseaduse alusel sõlmitava kindlustuslepingu või välisriigi samaväärse õiguse kohaselt antava garantii olemasolu arvestades võib kahjuhüvitise tagamise otsustamisel määrata, et tagatava kahjuhüvitisega kaetakse üksnes osa näituse koosseisust, väärtusest, eksponeerimise või vedamise perioodist või territooriumist. Kui tagamata kahjuhüvitise osa ei ole kaetud välisriigi samaväärse õiguse kohaselt antava garantiiga, tuleb see tagada võlaõigusseaduse alusel sõlmitava kindlustuslepinguga.
3)Iga-aastases riigieelarve seaduses:
1)määratakse kalendriaasta jooksul eksponeeritavate näituste riigi tagatava näituse kahjuhüvitise kogusumma piirmäär;
2)määratakse kalendriaastal kehtiv omavastutuse summa, mis ei sõltu näituse väärtusest;
3)esitatakse kümmet miljonit eurot ületava väärtusega näituste kavandatavad pealkirjad ning vedamise ja eksponeerimise kavandatav periood ja näituse omanik;
4)esitatakse muud tagamisega seotud tingimused ja informatsioon.
4)Kui väljaminevat näitust ei ole võimalik taastada ega asendada, näituse kahjuhüvitist ei maksta.
§ 29. Rahvusvahelise näituse omanikule tekkinud kahju hüvitamise kord
 Rahvusvahelise näituse omanikule tekkinud kahju riigi poolt hüvitamise korra kehtestab Vabariigi Valitsus määrusega. Määruses nähakse ette näituse kahjuhüvitise tagamise otsustamise põhimõtted, taotluse esitamise ja taotluse läbivaatamise, näituse kahjuhüvitise tagamise otsustamise, kahju tekkimisel kahjust teavitamise, kahju läbivaatamise ja hindamise, näituse kahjuhüvitise väljamaksmise ning riigi poolt näituse kahjuhüvitise tagasinõudmise kord.
5. peatükk Rakendussätted
§ 30. Üleminek museaali ja abikogusse arvatud asja rahalisele arvestusele
 Rahalist arvestust peetakse alates käesoleva seaduse jõustumisest soetatavate museaalide ja abikogusse arvatud asjade üle.
§ 31. Riigimuuseumi juhi tähtajatu töölepingu kehtivus
 Käesoleva seaduse jõustumisel kehtiv riigimuuseumi juhiga sõlmitud tähtajatu tööleping jääb kehtima.
§ 32. Muuseumikogust väljaarvamise erisus
 Käesoleva seaduse § 11 ja § 12 lõikes 3 sätestatut ei kohaldata asjadele, mis on võetud muuseumisse hoiule ja hiljem museaalina arvele enne 1996. aasta 14. detsembril jõustunud muuseumiseaduse kehtima hakkamist, ning nimetatud asjad tagastatakse hoiulevõtmist tõendava dokumendi alusel õigustatud isikule.
§ 32^1. Käesoleva seaduse § 26 rakendamine
 Näitusele, mille kahjuhüvitise tagamine on otsustatud enne 2019. aasta 1. jaanuari, kohaldatakse käesoleva seaduse § 26 kuni 2018. aasta 31. detsembrini kehtinud redaktsiooni.
Surma põhjuse tuvastamise seadus
§ 1. Seaduse reguleerimisala
1)Käesoleva seadusega sätestatakse surma fakti ja surma põhjuse tuvastamise, surmast teavitamise ning patoloogiaalase tegevuse tingimused ja kord, kohtuarstliku lahangu ja kohtuekspertiisi tegemise alused, surnukeha, elundite ja kudede kasutamine õppe- ja teadustöös, surma põhjuse tuvastamise ja patoloogiaalase tegevuse finantseerimine, surma põhjuste kohta andmete kogumine ning järelevalve käesoleva seaduse täitmise üle.
2)Käesoleva seadusega ei reguleerita surnu matmisega seotud küsimusi.
§ 2. Teiste seaduste kohaldamine
1)Käesoleva seaduse reguleerimisalas haldusmenetluse seaduse, kriminaalmenetluse seadustiku või kohtuekspertiisiseaduse sätete kohaldamisel arvestatakse käesoleva seaduse erisusi.
2)Surma põhjuse tuvastamisel ning patoanatoomilise tegevuse käigus saadud isikuandmete töötlemine ja kaitse toimub isikuandmete kaitse seaduses sätestatud alustel.
3)Tervishoiuteenuse osutaja juures tuvastatakse surnu isik isikut tõendavate dokumentide seaduses nimetatud dokumentide alusel.
4)Kui isiku rakud, koed või elundid tahetakse pärast tema surma eemaldada siirdamiseks, siis tuvastatakse isiku surma fakt rakkude, kudede ja elundite hankimise, käitlemise ja siirdamise seaduses sätestatud korras.
2. peatükk SURMA PÕHJUSE TUVASTAMINE JA SURMAST TEAVITAMINE
§ 3. Surma fakti tuvastamine
1)Surm loetakse saabunuks, kui vastavalt arstiteaduse nüüdisaegsele tasemele on tuvastatud:
1)peaaju kõigi funktsioonide täielik ja pöördumatu lakkamine või
2)vereringe täielik ja pöördumatu lakkamine.
2^1)Iseseisvalt osutada lubatud õendusabiteenuse osutamise käigus surnud isiku surma fakti tuvastab õde või arst.
2)Haiglas surnud isiku surma fakti tuvastab raviarst või valvearst.
3)Väljaspool haiglat surnud isiku surma fakti tuvastab arst või kiirabibrigaadi juht.
4)Rahvusvahelises sõjalises operatsioonis hukkunud kaitseväelase surma fakti tuvastab sõjalises operatsioonis osaleva kaitseväe üksuse koosseisu kuuluv arst või selle puudumisel väeosa arst.
§ 4. Surma põhjuse tuvastamine
Surma põhjuse tuvastamine on isiku surma põhjuse väljaselgitamine kas:
1)surnu välisvaatluse,
2)tervishoiuteenuse osutamist tõendavate dokumentide,
3)patoanatoomilise lahangu,
4)kohtuarstliku lahangu või
5)kohtuarstliku ekspertiisi teel.
§ 5. Surmast teavitamine
1)Haiglas surnud isiku surmast teavitatakse viivitamata isiku raviarsti või valvearsti.
1^1)Iseseisvalt osutada lubatud õendusabiteenuse osutamise käigus surnud isiku surmast teavitatakse viivitamata isiku raviarsti või perearsti.
2)Isiku surma korral tema alalises elukohas teavitatakse viivitamata perearsti. Kui perearsti teavitamine ei ole võimalik, teavitatakse kiirabi.
3)Kui on alust oletada, et isiku surm on saabunud kuriteo tagajärjel või on tegemist välispõhjustest tingitud surmajuhtumi või selle kahtlusega või kui leitakse surnu, kelle isikut ei ole võimalik kindlaks teha, teavitatakse viivitamata uurimisasutust või prokuratuuri.
4)Käesoleva paragrahvi lõigetes 1–3 nimetamata juhtudel kutsutakse surnu juurde kiirabi, kes teavitab isiku surmast perearsti tervishoiuteenuste korraldamise seaduse alusel sätestatud korras.
5)Välisriigi kodaniku surmast teavitab surma fakti tuvastanud arst viivitamata kirjalikult Välisministeeriumi. Teatele lisatakse surmateatis.
6)Käesoleva paragrahvi lõikes 3 nimetatud juhul teavitab prokuratuur välisriigi kodaniku surmast ja kriminaalmenetluse alustamisest või alustamata jätmisest viivitamata Välisministeeriumi.
7)Välisministeerium teavitab välisriigi kodaniku surmast surnu elukohamaa välisesindust konsulaarsuhete Viini konventsioonis sätestatud korras.
8)Politsei, kiirabi ja haiglate vaheline koostöö surmajuhtumitest teavitamisel toimub tervishoiuteenuste korraldamise seaduse alusel sätestatud korras.
§ 6. Surnu omaste ja tema seadusliku esindaja teavitamine
1)Omasteks käesoleva seaduse tähenduses loetakse surnud isiku abikaasat, registreeritud elukaaslast, vanemaid, lapsi, õdesid ja vendi. Omasteks võib lugeda ka muid surnud isiku lähedasi isikuid tulenevalt surnud isiku elukorraldusest.
2)Haiglas surnud isiku surmast teavitab tervishoiuteenuse osutaja surnu omakseid või tema seaduslikku esindajat viivitamata, kuid mitte hiljem kui 72 tunni jooksul, arvates surma fakti tuvastamisest. Kui surnu omakseid või tema seaduslikku esindajat ei ole võimalik nimetatud tähtaja jooksul teavitada, teavitatakse viivitamata surnu elukohajärgset kohalikku omavalitsust.
3)Tervishoiuteenuse osutaja poolt tuvastamata surnust teavitab tervishoiuteenuse osutaja viivitamata politseid.
4)Surnu isiku tuvastanud politsei teatab isiku surmast viivitamata surnu omastele või tema seaduslikule esindajale ning teatab haiglale surnu isikuandmed ning surnu omaste või tema seadusliku esindaja andmed.
5)Surnu omaste või tema seadusliku esindaja puudumisel teavitab politsei viivitamata surnu elukohajärgset kohalikku omavalitsust.
6)Väljaspool haiglat surnud isiku omakseid või seaduslikku esindajat teavitab kas surma fakti tuvastanud arst või kiirabibrigaadi juht. Kui surma fakti tuvastanud arstil või kiirabibrigaadi juhil puuduvad andmed surnu omaste või tema seadusliku esindaja kohta, teavitatakse surnust politseid.
7)Iseseisvalt osutada lubatud õendusabiteenuse osutamise käigus väljaspool haiglat surnud isiku surmast teavitab surma fakti tuvastanud õde, isiku raviarst või perearst surnu omakseid või seaduslikku esindajat viivitamata, kuid mitte hiljem kui 72 tunni möödumisel surma fakti tuvastamisest. Kui surnu omakseid või tema seaduslikku esindajat ei ole võimalik nimetatud tähtaja jooksul teavitada, teavitatakse viivitamata surnu elukohajärgset kohalikku omavalitsust.
§ 7. Arsti kohustused surmajuhtumi korral
1)Arst, saanud teate surmajuhtumi kohta, peab viivitamata tegema surnu välisvaatluse surma tuvastamiseks ja selle põhjuse väljaselgitamiseks.
2)Kui surma põhjust ei ole võimalik tuvastada surnu välisvaatluse tulemusena või informatsiooni põhjal tema viimase haiguse ja ravi kohta, suunab arst surnukeha käesoleva seaduse §-s 14 sätestatud alustel ja korras patoanatoomilisele lahangule.
3)Kui surma fakti tuvastab kiirabi, teavitab kiirabibrigaadi pidaja tervishoiuteenuste korraldamise seaduse alusel sätestatud korras surnu perearsti, kes otsustab patoloogilise lahangu tegemise.
§ 8. Surmateatis
1)Surmateatis on surnud isiku, surmaaja ja -koha ning surma fakti tuvastanud tervishoiuteenuse osutaja andmeid kajastav elektrooniline dokument või meditsiinilise dokumendi osa, mis on aluseks surma automaatseks registreerimiseks rahvastikuregistris.
2)Pärast surma fakti tuvastamist edastab seda teinud tervishoiuteenuse osutaja käesolevas seaduses sätestatud korras surmateatise tervise infosüsteemile.
3)Tervise infosüsteem edastab Eesti isikukoodi omava surnud isiku surmateatiselt järgmised surma fakti andmed rahvastikuregistrile:
1)surnu isikuandmed;
2)surmaaeg ja -koht;
3)teatise esitaja andmed.
4)Tervise infosüsteem edastab surmateatiselt järgmised surma fakti andmed surma põhjuste registrile:
1)surnu isikuandmed;
2)surmaaeg, -koht ja suremispaik;
3)teatise esitaja andmed;
4)surmateatise koostamise aeg.
5)Objektiivsetel põhjustel koostatakse surmateatis paberil. Objektiivse põhjusena käsitatakse muu hulgas olukorda, kus surnud isiku sünd ei ole veel rahvastikuregistris registreeritud. Paberil koostatud surmateatis väljastatakse surnu omastele või tema seaduslikule esindajale ja elukohajärgsele kohalikule omavalitsusele või omasteta surnu puhul elukohajärgsele kohalikule omavalitsusele surma registreerimiseks perekonnaseisuasutuses.
6)Surmateatis koostatakse tervishoiuteenuste korraldamise seaduse § 59^2  lõike 2 alusel kehtestatud andmekoosseisus.
§ 8^1. Surma põhjuse ja perinataalsurma põhjuse teatis
1)Surma põhjuse teatis on surnud isiku surmasündmuse, surma põhjuse, surma põhjuse tinginud asjaolu ja surma põhjuse tuvastanud isiku andmeid kajastav elektrooniline dokument, mille alusel kantakse andmed surma põhjuste registrisse.
2)Perinataalsurma põhjuse teatis on surnult sündinud ja kuni kuue päeva vanuses surnud lapse surmasündmuse, surma põhjuse, surma põhjuse tinginud asjaolu ja surma põhjuse tuvastanud isiku andmeid, samuti surnud lapse ema andmeid kajastav elektrooniline dokument, mille alusel kantakse andmed surma põhjuste registrisse.
3)Pärast surma põhjuse tuvastamist edastab seda teinud arst surma põhjuse ja perinataalsurma põhjuse teatise tervise infosüsteemile, kes edastab nimetatud teatised surma põhjuste registrile. Ebaselge surmapõhjuse korral edastab asjakohase teatise pärast surma põhjuse tuvastamist patoloog, kohtuarst või ekspert.
4)Objektiivsetel põhjustel koostatakse käesoleva paragrahvi lõigetes 1 ja 2 sätestatud teatised paberil. Paberil teatise edastab teatise väljastaja surma põhjuste registrile.
5)Käesoleva paragrahvi lõikes 1 või 2 sätestatud teatis väljastatakse surnu omastele või tema seaduslikule esindajale või omasteta surnu puhul elukohajärgsele kohalikule omavalitsusele.
6)Käesoleva paragrahvi lõigetes 1 ja 2 sätestatud teatised kajastavad andmeid tervishoiuteenuste korraldamise seaduse § 59^2  lõike 2 alusel kehtestatud andmekoosseisus.
§ 8^2. Teatise väljastamine omastele
 Surnud isiku surmateatis ja surma põhjuse teatis väljastatakse käesoleva seaduse § 6 lõikes 1 nimetatud isikule tervise infosüsteemist.
§ 9. Uurimisasutuse ja prokuratuuri tegevus surma põhjuse tuvastamisel
1)Surmajuhtumi kuriteo tunnuste sedastamisel alustab uurimisasutus või prokuratuur kriminaalmenetlust ja määrab kohtuarstliku ekspertiisi. Muu välispõhjustest tingitud surmajuhtumi või selle kahtluse korral või juhul, kui isiku surma põhjust ei tuvastata muul seaduses sätestatud viisil, saadab uurimisasutus või prokuratuur surnukeha kohtuarstlikule lahangule.
1^1)Välispõhjustest tingitud surm on põhjustatud väliskeskkonnast pärinevate mehaaniliste, füüsikaliste, keemiliste või muude tegurite kahjustavast toimest.
2)Uurimisasutus või prokuratuur abistab tervishoiuteenuse osutajaid surnu isikuandmete tuvastamisel, surnu omaste või tema seadusliku esindaja leidmisel ning isiku surmast teavitamisel.
3. peatükk PATOANATOOMILINE LAHANG SURMA PÕHJUSE TUVASTAMISEKS
§ 10. Patoanatoomiline lahang
1)Patoanatoomiline lahang on surma põhjuse tuvastamine patoloogi poolt surnu kehaõõnte avamise, siseelundite eemaldamise ja nende mikroskoopilise ja makroskoopilise kirjeldamise ning analüüsi kaudu.
2)Patoanatoomiline lahang tehakse ebaselge surma põhjuse väljaselgitamiseks või haigusest põhjustatud surma korral haiguse ja selle kulu hindamiseks või juhul, kui see on vajalik üldise tervishoiu ja ravikvaliteedi seisukohalt.
3)Patoanatoomiline lahang ja kõik sellega kaasnevad toimingud peavad olema tehtud kooskõlas arstieetika nõuetega ega tohi riivata surnukeha väärikust.
§ 11. Patoanatoomilise lahangu tegemise alus
Patoanatoomilise lahangu tegemise aluseks on arsti saatekiri, millele lisatakse väljavõte surnu terviseseisundit kajastavast dokumendist.
§ 12. Patoanatoomilise lahangu korraldamine
1)Patoanatoomilist lahangut korraldatakse haiglas, millel on tervishoiuteenuste korraldamise seaduse alusel väljastatud kehtiv tegevusluba.
2)Patoanatoomilist lahangut võib teha ainult patoloog.
3)Muud isikud võivad viibida patoanatoomilise lahangu juures õppetöö eesmärgil, kui puuduvad andmed selle kohta, et surnud isik oleks eluajal olnud selle vastu.
§ 13. Patoanatoomilise lahangu tegemise otsustamine
1)Haiglas surnud isiku patoanatoomilise lahangu tegemise otsustab surnu raviarst või valvearst.
2)Haiglasse toodud surnu patoanatoomilise lahangu tegemise otsustab valvearst.
3)Väljaspool haiglat surnud isiku patoanatoomilise lahangu tegemise otsustab isiku surma põhjust tuvastav arst.
§ 14. Patoanatoomilise lahangu tegemise alused ja kord
1)Patoanatoomiline lahang tehakse ebaselge surma põhjuse väljaselgitamiseks või haigusest põhjustatud surma korral haiguse ja selle kulu hindamiseks või juhul, kui see on vajalik üldise tervishoiu ja ravikvaliteedi seisukohalt, kui surma põhjus ei selgu surnu välisvaatluse tulemusena ja informatsiooni põhjal, mis on arstil surnu viimase haiguse ja ravi kohta, ning puudub alus kohtuarstlikuks lahanguks või kohtuarstlikuks ekspertiisiks kriminaalmenetluses.
2)Patoanatoomilise lahangu tegemine on kohustuslik järgmistel juhtudel:
1)ebaselge surmajuhtumi korral, kui puudub alus oletada, et isiku surm on saabunud kuriteo tagajärjel või välispõhjustest tingitud asjaoludel;
2)haiguse ebaselge elupuhuse diagnoosi puhul;
3)kui haiglaravil viibiv isik suri haiglas esimesel ööpäeval ja arstil puuduvad andmed surma põhjuse kohta;
4)kui surm on saabunud diagnostiliste või ravivõtete tagajärjel;
5)ägeda nakkushaiguse või selle kahtluse korral;
6)raseda või sünnitaja haigusest põhjustatud surma korral;
7)kuni üheaastase lapse surma korral, kui puudub alus oletada, et surm on saabunud kuriteo tagajärjel või välispõhjustest tingitud asjaoludel;
8)vastsündinu alates sünnikaalust 500 grammi või alates 22. rasedusnädalast sündinud elutunnustega loote (südamelöögid, hingamine ja loote liigutused)surma korral;
9)surnult sündinute puhul alates sünnikaalust 500 grammi.
3)Käesoleva paragrahvi lõike 2 punktides 8 ja 9 nimetatud juhtudel tuleb surnukeha lahangule saata koos platsentaga.
4)Lisaks käesoleva paragrahvi lõike 2 punktides 1–9 nimetatud juhtudele tuleb patoanatoomiline lahang teha surnu omaste või tema seadusliku esindaja kirjalikul nõudel.
5)Patoanatoomilist lahangut ei viida surma põhjuse tuvastamiseks läbi, kui surnul esines elupuhuselt krooniline haigus, mis on dokumenteeritud tema tervishoiuteenuse osutamist tõendavates dokumentides ning mis ägenemise või tüsistuse tõttu põhjustas tema surma.
§ 15. Nõusolek patoanatoomilise lahangu tegemiseks
1)Patoanatoomilise lahangu tegemiseks muudel kui käesoleva seaduse § 14 lõikes 2 toodud juhtudel tuleb saada surnu omaste või tema seadusliku esindaja kirjalik nõusolek.
2)Patoanatoomilise lahangu tegemiseks kirjaliku nõusoleku andnud isik võib selle kuni patoanatoomilise lahangu alustamiseni tagasi võtta.
§ 16. Patoanatoomilise lahangu tegemise katkestamine
Kui patoanatoomilise lahangu käigus tekib kahtlus, et isiku surm on saabunud kuriteo tagajärjel või välispõhjustest tingitud asjaoludel, katkestatakse patoanatoomilise lahangu tegemine ja sellest teavitatakse viivitamata uurimisasutust või prokuratuuri.
§ 17. Patoanatoomilise lahangu materjalide ja tulemuste säilitamine ning dokumenteerimine
Patoanatoomilise lahangu materjalide ja tulemuste säilitamisele ning patoanatoomilise lahangu kohta peetavatele dokumentidele rakendatakse tervishoiuteenuste korraldamise seaduse alusel kehtestatud korda.
§ 18. Patoanatoomilise lahangu tulemustest teavitamine
1)Patoanatoomilise lahangu protokoll väljastatakse surnu patoanatoomilisele lahangule suunanud arstile ja perearstile.
2)Surnu omastel või tema seaduslikul esindajal on õigus tutvuda lahangu protokolliga ning saada sellest oma kulul ärakirju.
4. peatükk KOHTUARSTLIK EKSPERTIIS JA KOHTUARSTLIK LAHANG SURMA PÕHJUSE TUVASTAMISEKS
§ 19. Kohtuarstlik ekspertiis
1)Kohtuarstlik ekspertiis on isiku surma põhjuse tuvastamine kohtuarstliku lahangu ja täiendavate uuringute teel, mille teeb kohtuarstlik ekspert kohtuekspertiisiseaduses sätestatud korras.
2)Kohtuarstlik ekspertiis surma põhjuse tuvastamiseks tehakse kriminaalmenetluse seadustikuga sätestatud korras, kui on alust oletada, et isiku surm on saabunud kuriteo tagajärjel.
3)Muud isikud võivad viibida kohtuarstliku ekspertiisi juures õppetöö eesmärgil, kui puuduvad andmed selle kohta, et surnud isik oleks eluajal olnud selle vastu.
§ 20. Kohtuarstliku ekspertiisi tegemise alus
Kohtuarstliku ekspertiisi tegemise aluseks on menetleja määrus, mis koostatakse juhul, kui surnul ilmnevad kuriteo tunnused või tekib kuriteo kahtlus.
§ 21. Kohtuarstlik lahang
1)Kohtuarstlik lahang on isiku surma põhjuse tuvastamine lahangu teel, mille teeb kohtuarstlik ekspert riiklikus ekspertiisiasutuses.
2)Kohtuarstlik lahang surma põhjuse tuvastamiseks tehakse välispõhjustest tingitud surma korral või kui surnud isikut ei ole võimalik tuvastada või kui tegemist on hiliste surmajärgsete muutustega.
2^1)Kohtuarstliku lahangu liigid on:
1)surnu kohtuarstlik välisvaatlus ja siseuuring;
2)surnu kohtuarstlik välisvaatlus ja radioloogiline uuring;
3)surnu kohtuarstlik välisvaatlus.
2^2)Surma põhjuse tuvastamiseks tehakse käesoleva paragrahvi lõike 2^1  punktis 1 nimetatud kohtuarstlik lahang, kui:
1)surm on tingitud välispõhjustest;
2)surnu isikut ei ole võimalik tuvastada;
3)tegemist on hiliste surmajärgsete muutustega või
4)kohtuarst otsustab selle teha muul põhjusel.
2^3)Surma põhjuse tuvastamiseks tehakse käesoleva paragrahvi lõike 2^1  punktis 2 nimetatud kohtuarstlik lahang, kui tegemist on eluga kokkusobimatute vigastustega või hiliste surmajärgsete muutustega või kui kohtuarst otsustab selle teha muul põhjusel.
2^4)Surma põhjuse tuvastamiseks tehakse käesoleva paragrahvi lõike 2^1  punktis 3 nimetatud kohtuarstlik lahang, kui tegemist on üksikute skeletiluude või nende osadega või siseelundid puuduvad kas osaliselt või täielikult või kui kohtuarst otsustab selle teha muul põhjusel.
2^5)Surma põhjuse tuvastamiseks võib teha kohtuarstliku välisvaatluse koos tervishoiuteenuse osutamist tõendavate dokumentidega tutvumisega, kui isik viibis haiglas välispõhjustest tingituna ja surm saabus haiglas välispõhjuste tekitatud tüsistuse tagajärjel ning isikule on haiglas viibimise ajal tehtud uuringud, mis võimaldavad määrata surma põhjuse ning väljastada surma põhjuse teatise.
2^6)Kui isik viibis haiglas välispõhjuse tagajärjel ja surm saabus haiglas välispõhjuse tekitatud tüsistuse või muu haiguse tagajärjel ning isikule on haiglas viibimise ajal tehtud uuringud, mis võimaldavad määrata surma põhjuse, võib tervishoiuteenuse osutaja väljastada surma põhjuse teatise tervishoiuteenuse osutamise dokumentide alusel ilma kohtuarstliku lahanguta.
3)Muud isikud võivad viibida kohtuarstliku lahangu juures õppetöö eesmärgil, kui puuduvad andmed selle kohta, et surnud isik oleks eluajal olnud selle vastu.
§ 22. Kohtuarstliku lahangu alus
1)Kohtuarstliku lahangu tegemise aluseks on uurimisasutuse või prokuratuuri saatekiri, millele lisatakse surnu leidmiskoha asjaolude kirjeldus.
2)Kohtuarstliku lahangu saatekirja vormi kehtestab valdkonna eest vastutav minister.
§ 23. Kohtuarstliku lahangu tegemise katkestamine
Kui kohtuarstliku lahangu käigus tekib kahtlus, et isiku surm on saabunud kuriteo tagajärjel, katkestatakse kohtuarstliku lahangu tegemine ja sellest teavitatakse viivitamata uurimisasutust või prokuratuuri.
§ 23^1. Ravi- ja tervishoiuteenuse osutamist kajastavate dokumentide edastamine
1)Kohtuarstliku lahangu tegija nõudmisel on tervishoiuteenuse osutaja kohustatud saatma surnu tervishoiuteenuse osutamist tõendavad dokumendid ekspertiisiasutusse. Kui haiglas surnud isiku surma põhjuse tuvastamiseks korraldatakse kohtuarstlik lahang või ekspertiis, siis koos surnuga peab tervishoiuasutus saatma ekspertiisiasutusse surnu terviseseisundit ja tervishoiuteenuse osutamist kajastavad dokumendid.
2)Tervishoiuteenuse osutajalt saadud dokumendid tagastatakse pärast surma põhjuse vormistamist.
3)Tervishoiuteenuse osutajatelt dokumentide saamise ja tagastamise täpsemad tingimused määratakse ekspertiisiasutuse ja tervishoiuteenuse osutajate kokkuleppega. Dokumentide edastamise kulud kannab ekspertiisiasutus.
§ 23^2. Arsti õigus saada kohtuarstilt andmeid surma põhjuse kohta
Kui kohtuarstliku ekspertiisi või kohtuarstliku lahangu käigus tuvastatakse, et isiku surm on saabunud haiguse tagajärjel, siis on surnu ravi- ja perearstil õigus saada kohtuarstilt kirjaliku päringu teel andmeid surma põhjustanud haiguse ja selle kulgemise kohta.
§ 23^3. Surnud isikult bioloogilise materjali võtmine
1)Kohtuarstliku lahangu või kohtuarstliku ekspertiisi käigus võetakse surnud isikult või inimpäritoluga luudest DNA-proov isiku tuvastamise, isiku põlvnemise tuvastamise, isikusamasuse kontrollimise, süütegude menetlemise või avastamise või surma põhjuse tuvastamise eesmärgil. Saadud andmed kantakse vajaduse korral riiklikusse süüteomenetluse biomeetriaregistrisse.
2)Kohtuarstliku lahangu või kohtuarstliku ekspertiisi käigus tuvastamata surnud isik daktüloskopeeritakse ja temalt võetakse näokujutis isiku tuvastamise, isikusamasuse kontrollimise, süütegude menetlemise või avastamise või surma põhjuse tuvastamise eesmärgil. Saadud biomeetrilised andmed kantakse vajaduse korral automaatse biomeetrilise isikutuvastuse süsteemi andmekogusse. Andmed daktüloskoopiaandmete ja näokujutise võtmise kohta kantakse riiklikusse süüteomenetluse biomeetriaregistrisse.
3)Vajaduse korral võetakse surnud isiku tuvastamiseks või teadmata kadunud isiku leidmiseks DNA-proov isiku lähisugulastelt või teadmata kadunud isiku isiklikelt esemetelt. DNA-proovi analüüsil saadud andmed kantakse võrdlusuuringu tegemiseks riiklikusse süüteomenetluse biomeetriaregistrisse.
5. peatükk SURNUKEHA NING KUDEDE KASUTAMINE ÕPPE- JA TEADUSTÖÖS
§ 24. Surnukeha üleandmine õppe- ja teadustööks
1)Surnukeha võib üle anda õppe- ja teadustööks, kui:
1)isiku surm on tuvastatud käesolevas seaduses sätestatud korras,
2)surnu oli Eesti kodanik või ta viibis Eestis pikaajalise elaniku elamisloa või elamisõiguse alusel,
3)surnud isik avaldas eluajal tahet loovutada surmajärgselt oma keha õppe- ja teadustööks või puuduvad andmed selle kohta, et ta oleks olnud selle vastu ning
4)sellega ei takistata surnu kohtuarstlikku lahangut või kohtuarstlikku ekspertiisi.
1^1)Isik võib väljendada oma tahet loovutada surmajärgselt oma keha õppe- ja teadustööks, kinnitades seda digitaalallkirjaga tervise infosüsteemi kaudu.
2)Kui puuduvad andmed surnud isiku eluajal väljendatud arvamuse kohta, selgitatakse surnud isiku eluaegne tahe välja surnu omaste kaudu.
3)Teised isikud ei või keelata surnukeha üleandmist õppe- ja teadustööks, kui surnu on seda eluajal soovinud ja oma tahet väljendanud.
§ 25. Surnukeha, elundite ja kudede üleandmine Tartu Ülikoolile
Surnukeha, elundeid ja kudesid võib tervishoiutöötajate erialaseks koolitamiseks ja arstiteaduslike uuringute tegemiseks üle anda Tartu Ülikoolile.
§ 26. Surnukeha õppe- ja teadustööks üleandmise tingimused
1)Surnukeha võib õppe- ja teadustööks üle anda Tartu Ülikoolile vabatahtlike annetuste kaudu surnu omastelt või eestkosteasutuselt, kellel on piiratud teovõimega isikute seaduslike esindajatena õigus annetada õppeotstarbeliseks kasutamiseks pärijateta isikute surnukehi, kui isik eluajal otseselt ei keeldunud oma surnukeha üleandmisest õppeotstarbeliseks kasutamiseks.
2)Surnukeha annetamise eest tasu ei maksta.
3)Anatoomilise õppematerjali hankimise, hoidmise ja kasutamise tingimused ja korra kehtestab valdkonna eest vastutav minister.
§ 27. Elundite ning kudede õppe- ja teadustööks kasutamise tingimused
1)Isikuandmeteta säilitatud patoanatoomilise lahangu, uuringu, kohtuarstliku lahangu või ekspertiisi käigus eemaldatud elundeid ja koelist materjali võib kasutada õppe- ja teadustöös ilma surnu omaste või tema seadusliku esindaja nõusolekuta.
2)Isikuandmetega säilitatud patoanatoomilise lahangu, uuringu, kohtuarstliku lahangu või ekspertiisi käigus eemaldatud elundeid ja koelist materjali võib kasutada õppe- ja teadustöös ainult surnu omaste või tema seadusliku esindaja nõusolekul.
6. peatükk FINANTSEERIMINE
§ 28. Patoanatoomilise lahangu kulud
1)Patoanatoomilise lahangu kulud tasutakse Tervisekassa eelarvest Tervisekassa tervishoiuteenuste loetelus sätestatud alustel, tingimustel ja korras.
2)Patoanatoomilise lahangu kulud, mis on tehtud käesoleva seaduse § 14 lõikes 4 sätestatud juhul, katab patoanatoomilist lahangut taotlenud isik ravikindlustuse seaduse alusel kehtestatud korras nimetatud piirhinna määras.
3)Kui käesoleva seaduse § 14 lõikes 4 nimetatud isikute taotletud juhul tuvastatakse esialgsest surma põhjusest, mis on dokumenteeritud isiku tervishoiuteenuse osutamist tõendavates dokumentides, muu surma põhjus, katab patoanatoomilise lahangu kulud Tervisekassa ravikindlustuse seaduse alusel kehtestatud korras.
4)Kui patoanatoomilise lahangu käigus tuvastatakse, et isiku surm on saabunud kuriteo tagajärjel ning lahang viiakse lõpuni kriminaalmenetluse seadustikus sätestatud korras, kaetakse patoanatoomilise lahangu kulud nagu kohtuarstliku ekspertiisi kulud. Kuni patoanatoomilise lahangu katkestamiseni tehtud lahangu kulud tasutakse Tervisekassa eelarvest Tervisekassa tervishoiuteenuste loetelus sätestatud alustel, tingimustel ja korras.
§ 29. Kohtuarstliku ekspertiisi ja kohtuarstliku lahangu kulud
1)Kohtuarstliku ekspertiisi ja kohtuarstliku lahangu kulud kaetakse riigieelarvest Justiitsministeeriumi kaudu.
2)Kui kohtuarstliku ekspertiisi või kohtuarstliku lahangu käigus tuvastatakse, et isiku surm on saabunud haiguse tagajärjel, tasutakse lahangu kulud Tervisekassa eelarvest Tervisekassa tervishoiuteenuste loetelus sätestatud alustel, tingimustel ja korras.
§ 30. Surnu vedamise kulud
1)Surnu vedamisega seotud kulud, mis ei ole reguleeritud käesoleva seaduse alusel, katavad surnu omaksed või teised vedamise tellinud isikud.
2)Kui surnu veetakse patoanatoomilisele lahangule käesoleva seaduse § 14 lõikes 2 sätestatud juhul arsti saatekirja alusel, tasutakse surnu vedamisega seotud kulud Tervisekassa eelarvest Tervisekassa tervishoiuteenuste loetelus sätestatud alustel, tingimustel ja korras.
3)Omasteta või avalikus kohas leitud surnu, kelle surm ei ole tingitud välispõhjustest, vedamise oma haldusterritooriumil korraldab kohalik omavalitsus ja vedamise kulud kaetakse kohaliku omavalitsuse üksuse eelarvest.
4)Kui käesoleva paragrahvi lõikes 3 nimetatud omasteta või avalikus kohas leitud surnu elukoht rahvastikuregistri järgi on teises kohaliku omavalitsuse üksuses, siis surnu vedamist korraldanud kohaliku omavalitsuse üksus esitab vedamise kulude arve surnu elukohajärgsele kohaliku omavalitsuse üksusele tasumiseks.
5)Kui omasteta või avalikus kohas leitud surnu kohta puudub rahvastikuregistris elukoha aadress, siis surnu vedamise kui kohaliku omavalitsuse üksuse täidetava riikliku ülesande kulud hüvitatakse kohalikule omavalitsusele riigieelarvest valdkonna eest vastutava ministri poolt kehtestatud korras.
6)Surnu kohtuekspertiisi või kohtuarstlikule lahangule vedamise korraldab politsei ja selleks vajaminevad vahendid nähakse ette Siseministeeriumi eelarves.
7)Liiklusõnnetuse sündmuskohal toimub surnu vedamine liiklusseaduses kehtestatud korras.
§ 31. Surnukeha ning elundite ja kudede õppe- ja teadustöös kasutamisega seotud kulud
Surnukeha ning elundite ja kudede õppe- ja teadustöös kasutamisega seotud kulud kaetakse Tartu Ülikooli eelarvest.
7. peatükk SURMA PÕHJUSTE KOHTA ANDMETE KOGUMINE
§ 32. Surma põhjuste register
1)Surma põhjuste register on riigi infosüsteemi kuuluv andmekogu, mida peetakse Eestis surnud ja väljaspool Eestit surnud Eesti kodanike ning Eestis pikaajalise elaniku elamisluba ja alalist elamisõigust omanud isikute surma põhjuste registreerimiseks, riikliku sotsiaalpoliitika väljatöötamiseks, rahvastiku koostise ja terviseseisundi hindamiseks ning sotsiaal- ja tervisevaldkonna ennetustegevuse planeerimiseks.
2)Surma põhjuste registrile esitavad andmeid käesolevas seaduses nimetatud tervishoiuteenuse osutajad ja riiklikud ekspertiisiasutused. Väljaspool Eestit surnud Eesti kodaniku või Eestis pikaajalise elaniku elamisluba või alalist elamisõigust omanud isiku kohta esitab andmed Välisministeerium, kui Välisministeeriumi on nendest teavitatud konsulaarsuhete Viini konventsiooni alusel.
3)Surma põhjuste registrile esitatakse andmeid tervise infosüsteemi vahendusel või objektiivsetel põhjustel paberil.
4)Surma põhjuste registris töödeldakse järgmisi andmeid:
1)surnud isiku üldandmed, sealhulgas surnult sündinud ja kuni kuue päeva vanuses surnud lapse bioloogilise ema isikuandmed;
2)surnu terviseandmed, sealhulgas surnult sündinud ja kuni kuue päeva vanuses surnud lapse bioloogilise ema terviseandmed;
3)surmaeg ja -koht;
4)surma põhjus;
5)välispõhjustest tingitud surma asjaolud;
6)andmete esitaja.
5)Surma põhjuste registri asutab ja selle põhimääruse kehtestab valdkonna eest vastutav minister määrusega, milles sätestatakse:
1)volitatud töötleja;
2)vastutava ja volitatud töötleja ülesanded;
3)kogutavate andmete täpsem koosseis ja edastamise kord;
4)andmetele juurdepääsu ja nende väljastamise kord;
5)andmete õigsuse tagamise kord;
6)muud korralduslikud küsimused.
6)Surma põhjuste registri vastutav töötleja on Sotsiaalministeerium.
7)Registri andmeid säilitatakse tähtajatult.
8. peatükk RIIKLIK JÄRELEVALVE
§ 33. Riiklik järelevalve
 Tervishoiuteenuse osutajale käesoleva seadusega pandud kohustuste täitmise üle teostab riiklikku järelevalvet Terviseamet, kontrollides:
1)perearstide poolt isiku surma fakti ja surma põhjuse tuvastamise nõuetest kinnipidamist ning surmateatise väljaandmise tingimustest kinnipidamist ning surnu omaste, tema seadusliku esindaja, kohaliku omavalitsuse, Välisministeeriumi, uurimisasutuse või prokuratuuri teavitamise kohustuse täitmist;
2)tervishoiuteenuse osutajate poolt surmateatise väljaandmise tingimustest kinnipidamist ning surnu omaste, tema seadusliku esindaja, kohaliku omavalitsuse, Välisministeeriumi, uurimisasutuse või prokuratuuri teavitamise kohta kehtivate erinõuete järgimist vastavalt tervishoiuteenuste korraldamise seadusele.
§ 34. Järelevalve teostaja pädevus
§ 35. Riikliku järelevalve erimeetmed
Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32 ja 50 sätestatud riikliku järelevalve erimeetmeid korrakaitseseaduses sätestatud alusel ja korras.
§ 36. Järelevalvet teostava ametiisiku ettekirjutus
§ 37. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 640 eurot.
§ 38. Ettekirjutuse vaidlustamine
9. peatükk SEADUSE RAKENDAMINE
§ 39. Surma põhjusi käsitlevate andmete üleandmine Sotsiaalministeeriumile
1)Enne käesoleva seaduse jõustumist Statistikaameti poolt kogutud surma põhjusi käsitlevad andmed antakse üle Sotsiaalministeeriumile 2007. aasta 1. jaanuariks.
1^1)2006. aasta 1. jaanuarist kuni 2008. aasta 1. jaanuarini Statistikaameti poolt kogutud surma põhjusi käsitlevad andmed antakse üle Sotsiaalministeeriumile 2009. aasta 1. jaanuariks.
2)Käesoleva paragrahvi lõigetes 1 ja 1^1  nimetatud andmete üleandmisel ei kohaldata riikliku statistika seaduse §-s 9 sätestatud andmete edastamisele ja avaldamisele kehtestatud nõudeid.
§ 39^1. Üleminekusäte
Käesoleva seaduse §-des 8 ja 8^1  sätestatud teatiste elektrooniline andmevahetus tuleb tagada hiljemalt 2019. aasta 1. juuliks.
Eestisse lähetatud töötajate töötingimuste seadus
§ 1. Seaduse eesmärk
Käesoleva seaduse eesmärk on tagada teenuste osutamiseks Euroopa Liidu liikmesriigist, Euroopa Majanduspiirkonna liikmesriigist ja Šveitsi Konföderatsioonist (edaspidi välisriik)Eestisse lähetatud töötajate õiguste kaitse ning teenuse osutamisega tegelevate tööandjate aus konkurents.
§ 2. Seaduse kohaldamine
1)Käesolevat seadust kohaldatakse tööandja poolt lähetatud töötaja Eestis töötamise korral järgmistel juhtudel:
1)töötamine tööandja kulul ning alludes tema juhtimisele ja kontrollile lepingu alusel, mis on sõlmitud tööandja ja Eestis tegutseva tellija vahel;
2)töötamine tööandja filiaalis või tööandjaga samasse kontserni kuuluvas äriühingus;
3)kui tööandjaks on ajutist tööjõudu vahendav juriidiline isik või füüsilisest isikust ettevõtja.
1^1)Käesolevat seadust kohaldatakse käesoleva paragrahvi lõike 1 punktis 3 nimetatud tööandja töötaja Eestis töötamise korral ka järgmistel juhtudel:
1)töötamine lepingu alusel, mis on sõlmitud kasutajaettevõtja ja Eestis tegutseva tellija vahel;
2)töötamine kasutajaettevõtja filiaalis või kasutajaettevõtjaga samasse kontserni kuuluvas äriühingus;
3)kasutajaettevõtja on ajutist tööjõudu vahendav juriidiline isik või füüsilisest isikust ettevõtja.
1^2)Käesoleva paragrahvi lõikes 1^1  sätestatud juhtudel loetakse lähetajaks lõike 1 punktis 3 nimetatud tööandja.
2)Käesolevat seadust ei kohaldata merekaubaveo ettevõtjate laevapere liikme suhtes.
3)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2^1. Seaduse kohaldamise erisused sõidukijuhi lähetamisel
1)Käesolevat seadust kohaldatakse autoveosektori töötajale (edaspidi sõidukijuht). Kui sõidukijuhi lähetus vastab käesoleva seaduse § 2 lõike 1 punktis 1 sätestatud tingimustele, kohaldatakse talle käesolevat seadust, kui see on käesolevas seaduses sätestatud.
2)Käesolevat seadust ei kohaldata sõidukijuhile, sealhulgas käesoleva seaduse § 2 lõike 1 punktis 1 sätestatud tingimustele vastavale Eestisse lähetatud sõidukijuhile, kes:
1)tegeleb kahepoolse veose- või sõitjateveoga;
2)läbib riigi territooriumi kaupa peale või maha laadimata või sõitjaid peale võtmata või neil väljuda laskmata;
3)teeb lisaks kahepoolsele veoseveole ühe peale- ja mahalaadimistoimingu läbitavates Euroopa Liidu liikmesriikides (edaspidi liikmesriik)või Euroopa Liitu mittekuuluvates riikides (edaspidi kolmas riik), tingimusel et veost ei laadita peale ja maha samas liikmesriigis, kui ta kasutab Euroopa Parlamendi ja nõukogu määruse (EL)nr 165/2014 autovedudel kasutatavate sõidumeerikute kohta, millega tunnistatakse kehtetuks nõukogu määrus (EMÜ)nr 3821/85 autovedudel kasutatavate sõidumeerikute kohta ning muudetakse Euroopa Parlamendi ja nõukogu määrust (EÜ)nr 561/2006, mis käsitleb teatavate autovedusid käsitlevate sotsiaalõigusnormide ühtlustamist (ELT L 60, 28.02.2014, lk 1–33), artiklites 8, 9 ja 10 sätestatud aruka sõidumeerikuga varustatud sõidukit (edaspidi aruka sõidumeerikuga varustatud sõiduk);
4)lisaks kahepoolsele veoseveole, mis algab veoettevõtja asukohaliikmesriigist (edaspidi asukohaliikmesriik)ja mille jooksul sõidukijuht ei tee veol sihtriiki ühtki täiendavat peale- või mahalaadimistoimingut, teeb asukohaliikmesriiki tagasi suunduval kahepoolsel veol läbitavates liikmesriikides või kolmandates riikides kuni kaks täiendavat peale- ja mahalaadimistoimingut, tingimusel et veost ei laadita peale ja maha samas liikmesriigis, kui ta kasutab aruka sõidumeerikuga varustatud sõidukit;
5)võtab kahepoolsel sõitjateveol läbitavates riikides sõitjad peale ja laseb sõitjatel läbitavates riikides väljuda üks kord, tingimusel et ta ei paku sõitjateveoteenust läbitava liikmesriigi sees, kui ta kasutab aruka sõidumeerikuga varustatud sõidukit.
3)Kahepoolne veosevedu käesoleva seaduse tähenduses on veolepingu alusel toimuv veosevedu asukohaliikmesriigist teise liikmesriiki või kolmandasse riiki või teisest liikmesriigist või kolmandast riigist asukohaliikmesriiki, sealhulgas autoveoseaduse § 33 lõike 1 kohane kombineeritud veo maantee etapp.
4)Kahepoolne sõitjatevedu käesoleva seaduse tähenduses on sõitjate rahvusvaheline juhuvedu ja liinivedu, mille puhul sõidukijuht teeb järgmise toimingu:
1)võtab sõitjad peale asukohaliikmesriigis ja laseb neil väljuda muus riigis;
2)võtab sõitjad peale liikmesriigis või kolmandas riigis ja laseb neil väljuda asukohaliikmesriigis;
3)võtab sõitjad peale ja laseb neil väljuda asukohaliikmesriigis eesmärgiga teha teise liikmesriiki või kolmandasse riiki kohalikke ekskursioone Euroopa Parlamendi ja nõukogu määruse (EÜ)nr 1073/2009 rahvusvahelisele bussiteenuste turule juurdepääsu käsitlevate ühiseeskirjade kohta ning millega muudetakse määrust (EÜ)nr 561/2006 (ELT L 300, 14.11.2009, lk 88–105)tähenduses.
§ 3. Mõisted
1)Lähetatud töötaja käesoleva seaduse tähenduses on füüsiline isik, kes tavaliselt töötab välisriigis töölepingu alusel ja kelle tööandja lähetab Eestisse tööle teenuse osutamiseks kindlaksmääratud ajavahemikus. Välisriigis töösuhte kohta sõlmitud leping loetakse töölepinguks käesoleva seaduse tähenduses, kui see vastab töölepingu seaduses töölepingu kohta sätestatule.
2)Tööandja käesoleva seaduse tähenduses on välisriigis registreeritud või asutatud juriidiline isik või füüsilisest isikust ettevõtja, kes ei ole Eesti resident ning kellega lähetatud töötajal on sõlmitud tööleping.
§ 4. Kohaldatav õigus
1)Lähetatud töötaja töölepingule kohaldatava õiguse valikul kohaldatakse rahvusvahelise eraõiguse seadust.
2)Sõltumata töölepingule kohaldatava õiguse valikust, tuleb lähetatud töötajale tagada käesoleva seaduse §-s 5 loetletud töötingimuste kohaldamine vastavalt Eesti seadustele, muudele õigusaktidele ja kollektiivlepingu seaduse § 4^2  lõikes 1 sätestatud laiendatud kollektiivlepingutele.
3)Kui töölepingule kohaldatava välisriigi õiguse sätted on lähetatud töötajale käesoleva seaduse §-s 5 sätestatud töötingimuste osas Eesti sätetest soodsamad, kohaldatakse töötajale soodsamat sätet.
§ 5. Kohaldatavad töötingimused
1)Tööandja tagab, et lähetatud töötajale kohaldatakse Eestis kehtestatud järgmisi töötingimusi:
1)tööaeg;
2)puhkeaeg;
3)töötasu ja ületunnitöö hüvitamine;
4)põhipuhkuse kestus;
5)võrdne kohtlemine ja võrdsed võimalused;
6)renditöö tingimused;
7)töölähetusega kaasnevate kulude hüvitamine.
1^2)Tööandja juhendab käesoleva seaduse § 2 lõike 1 punktis 1 sätestatud tingimustele vastavat Eestisse lähetatud sõidukijuhti käesolevast seadusest tulenevate sõidukijuhi lähetamise erisuste arvestamisel.
1^3)Veose saatja, ekspedeerija ning veoseveo tellimisel osalev pea- ja alltöövõtja tagavad, et tellitud veoteenuse teostamisel järgitakse käesoleva seaduse §-des 2^1  ja 5^1  sätestatud nõudeid, mis käsitlevad § 2 lõike 1 punktis 1 sätestatud tingimustele vastavat Eestisse lähetatud sõidukijuhti.
1^4)Kui töötaja lähetus kestab kauem kui üks kuu, peab tööandja esitama töötajale kirjalikult järgmised andmed:
1)lähetusperioodi kestus Eestis;
2)töötasu ja selle maksmise vääring;
3)lähetusega seotud hüved ning reisi-, söögi- ja majutuskulude hüvitamise kord;
4)riigist tagasipöördumise tingimused;
5)link Tööinspektsiooni ametlikule veebileheküljele, kus on teave Eestisse lähetatud töötaja töötingimuste, kohaldatava õiguse, kohaldatavate kollektiivlepingute ja muu olulise kohta.
1^5)Käesoleva paragrahvi lõikes 1^4  nimetatud andmete muudatusest teatatakse lähetatud töötajale kirjalikult hiljemalt muudatuse jõustumise päeval.
2)Lisaks käesoleva paragrahvi lõikes 1 nimetatud töötingimustele kohaldatakse lähetatud töötajale töötervishoiu ja tööohutuse seadust. Lähetatud töötajale kohaldatakse töötervishoiu ja tööohutuse seadust ka siis, kui see on talle vähem soodne kui välisriigi seaduse sätted.
2^1)Lähetatud töötaja tööandja ja käesoleva seaduse § 2 lõike 1 punktis 1 nimetatud tellija või punktides 2 ja 3 nimetatud isik, kelle juures lähetatud töötaja Eestis töötab, lepivad kokku, kes neist töötervishoiu ja tööohutuse seaduse täitmise eest vastutab. Kui kokkulepet sõlmitud ei ole, vastutab töötervishoiu ja tööohutuse seaduse täitmise eest tellija või isik, kelle juures lähetatud töötaja Eestis töötab. Käesoleva seaduse § 2 lõike 1 punktis 1 nimetatud tellijale või punktides 2 ja 3 nimetatud isikule kohaldatakse töötervishoiu ja tööohutuse nõuete rikkumisel töötervishoiu ja tööohutuse seaduses vastutuse kohta sätestatut.
3)Käesoleva paragrahvi lõike 1 punktides 3 ja 4 sätestatud töötingimusi ei kohaldata kuni kaheksapäevase lähetuse korral, kui lähetatud töötaja on oskustööline, kelle tööülesanne on tellitud kaupade kasutuselevõtmiseks vajalik kaupade esmane kokkupanek või paigaldamine, kui selline töö on tellimislepingu lahutamatu osa.
4)Käesoleva paragrahvi lõikes 3 nimetatud kuni kaheksapäevase lähetusperioodi kestuse arvutamisel võetakse arvesse sama tööandja poolt sama töö tegemiseks Eestisse lähetatud töötaja töötatud ajavahemikud lähetuse algusele eelnenud ühe aasta jooksul.
5)Käesoleva paragrahvi lõikes 3 nimetatud erandit ei kohaldata, kui töö, mida lähetatud töötaja teeb, on seotud hoonete ehitamise, remondi, hooldamise, muutmise või lammutamisega seonduvate ehitustöödega, kaasa arvatud kaevetööd, pinnaeemaldustööd, tegelikud ehitustööd, valmiselementide koostamis- ja lammutustööd, ühendamis- või paigaldustööd, muutmis-, renoveerimis-, remondi-, lahtivõtmis-, lammutus-, hooldus-, värvimis- ja puhastustööd ning parandustööd.
6)Käesoleva paragrahvi lõike 1 punkti 3 kohaldamisel loetakse lähetusega seotud, rahas makstud hüvitised töötasu osaks, välja arvatud juhul, kui need on makstud lähetuse vältel tehtud sõidu-, majutus- ja toitlustuskulude katteks.
6^1)Kui töösuhtele kohaldatavates töötingimustes ei ole kindlaks määratud, kas lähetusega seotud hüvitist makstakse, või selle maksmise korral ei ole kindlaks määratud, milline osa sellest makstakse lähetusest tulenevate tegelike kulude hüvitamiseks ja milline osa on töötasu, loetakse, et kogu lähetusega seotud hüvitis makstakse lähetusest tulenevate tegelike kulude katteks.
6^2)Kui kasutajaettevõtja lähetab käesoleva seaduse § 2 lõike 1 punktis 3 nimetatud tööandja töötaja teenuse osutamiseks Eestist välisriiki, loetakse töötaja tööandja poolt välisriiki lähetatuks. Kasutajaettevõtja teatab tööandjale sellisest lähetusest mõistliku aja ette.
6^3)Teenuse osutamiseks käesoleva paragrahvi lõike 6^2  tähenduses loetakse teenuse osutamist:
1)kasutajaettevõtja ja välisriigis tegutseva tellija vahel sõlmitud lepingu alusel;
2)kasutajaettevõtja välisriigi filiaalis või kasutajaettevõtjaga samasse kontserni kuuluvas välisriigi äriühingus;
3)kui kasutajaettevõtja on ajutist tööjõudu vahendav juriidiline isik või füüsilisest isikust ettevõtja, kes lähetab töötaja Eestist välisriiki.
8)Tööandja ei tohi kohelda lähetatud töötajat ebasoodsalt seetõttu, et töötaja toetub oma õigustele, sealhulgas on algatanud tööandja suhtes kohtumenetluse või pöördunud haldusorgani poole.
§ 5^1. Andmete ja dokumentide esitamine ning andmete avaldamine
1)Lähetatud töötaja tööandja esitab Tööinspektsioonile lähetuse kohta järgmised andmed:
1)lähetatud töötaja tööandja nimi, isiku- või registrikood, tegevusala, elu- või asukoha ja sidevahendite andmed;
2)lähetatud töötaja tööandjat esindava kontaktisiku nimi ja sidevahendite andmed;
3)lähetatud töötajate arv, nende nimed, isikukoodid või sünnikuupäevad ja isikut tõendavate dokumentide numbrid;
4)lähetuse eeldatav kestvus ning kavandatav algus- ja lõppkuupäev;
5)käesoleva seaduse § 2 lõike 1 punktis 1 nimetatud tellija ja punktides 2 ja 3 nimetatud isiku, kelle juures lähetatud töötaja Eestis töötab, nimi, isiku- või registrikood, tegevusala, elu- või asukoha ja sidevahendite andmed;
6)käesoleva seaduse § 2 lõike 1 punktis 1 nimetatud tellijat ja punktides 2 ja 3 nimetatud isikut, kelle juures lähetatud töötaja Eestis töötab, esindava kontaktisiku nimi ja sidevahendite andmed;
7)info selle kohta, millisel tegevusalal lähetatud töötaja Eestis töötama hakkab ja lähetatud töötaja töö tegemise koha aadress.
1^1)Käesoleva seaduse § 2 lõike 1 punktis 1 sätestatud tingimustele vastava Eestisse lähetatud sõidukijuhi tööandja esitab Tööinspektsioonile Euroopa Parlamendi ja nõukogu määruse (EL)nr 1024/2012, mis käsitleb siseturu infosüsteemi kaudu tehtavat halduskoostööd ning millega tunnistatakse kehtetuks komisjoni otsus 2008/49/EÜ (IMI määrus)(ELT L 316, 14.11.2012, lk 1–11), kohase siseturu infosüsteemi (edaspidi siseturu infosüsteem)kaudu lähetusdeklaratsiooni, mis sisaldab järgmisi andmeid:
1)sõidukijuhi tööandja nimi ja aadress ning ühenduse tegevusloa number, kui see on olemas;
2)sõidukijuhi tööandja veokorraldaja või tööandjat esindava isiku kontaktandmed;
3)sõidukijuhi nimi ja sünniaeg, elukoha aadress ja juhiloa number;
4)sõidukijuhi töölepingu alguskuupäev ja lepingule kohaldatav õigus;
5)lähetuse eeldatav algus- ja lõppkuupäev;
6)mootorsõiduki registreerimisnumber;
7)kas osutatav transporditeenus on veosevedu, sõitjatevedu, rahvusvaheline vedu või kabotaažvedu.
1^2)Tööandja annab käesoleva seaduse § 2 lõike 1 punktis 1 sätestatud tingimustele vastavale Eestisse lähetatud sõidukijuhile kaasa käesoleva paragrahvi lõikes 1^1  nimetatud lähetusdeklaratsiooni koopia.
2)Käesoleva paragrahvi lõikes 1 nimetatud andmete esitamise eest vastutav isik esitab Tööinspektsioonile vastavad andmed kirjalikku taasesitamist võimaldavas vormis enne, kui lähetatud töötaja alustab Eestis töö tegemist, ning teatab andmete muutumisest enne muudatuse jõustumist.
2^1)Käesoleva paragrahvi lõikes 1^1  nimetatud andmete esitamise eest vastutav isik sisestab vastavad andmed siseturu infosüsteemi enne, kui lähetatud töötaja alustab Eestis töö tegemist.
3)Lähetatud töötaja tööandja esitab Tööinspektsiooni nõudmisel Tööinspektsioonile dokumendid, mis on vajalikud riikliku või haldusjärelevalve teostamiseks.
3^1)Käesoleva seaduse § 2 lõike 1 punktis 1 sätestatud tingimustele vastava Eestisse lähetatud sõidukijuhi tööandja esitab Tööinspektsiooni nõudmisel siseturu infosüsteemi kaudu käesoleva paragrahvi lõikes 4^1  nimetatud dokumendid kaheksa nädala jooksul nõude saamisest arvates.
4)Käesoleva paragrahvi lõikes 3 nimetatud dokumendiks võib olla tööleping, Euroopa Parlamendi ja nõukogu määruse (EÜ)nr 987/2009, milles sätestatakse määruse (EÜ)nr 883/2004 (sotsiaalkindlustussüsteemide koordineerimise kohta)rakendamise kord (ELT L 284, 30.10.2009, lk 1−42), artikli 19 lõike 2 alusel väljastatud tõend, tööajakava, väljavõte töötasu maksmise kohta või muu dokument, mille alusel saab tõendada lähetatud töötaja suhtes kohaldatavate töötingimuste täitmist.
4^1)Käesoleva paragrahvi lõike 3^1  alusel nõutavaks dokumendiks võib olla:
1)koopia autoveoseaduse § 29 lõike 3 kohasest veodokumendist;
2)koopia sõidumeeriku andmetest vastavalt registreerimise ja arvestuse pidamise nõuetele, mis on sätestatud Euroopa Parlamendi ja nõukogu määruses (EÜ)nr 561/2006, mis käsitleb teatavate autovedusid käsitlevate sotsiaalõigusnormide ühtlustamist ja millega muudetakse nõukogu määrusi (EMÜ)nr 3821/85 ja (EÜ)nr 2135/98 ning tunnistatakse kehtetuks nõukogu määrus (EMÜ)nr 3820/85 (ELT L 102, 11.04.2006, lk 1–14), ning Euroopa Parlamendi ja nõukogu määruses (EL)nr 165/2014 autovedudel kasutatavate sõidumeerikute kohta, millega tunnistatakse kehtetuks nõukogu määrus (EMÜ)nr 3821/85 autovedudel kasutatavate sõidumeerikute kohta ning muudetakse Euroopa Parlamendi ja nõukogu määrust (EÜ)nr 561/2006, mis käsitleb teatavate autovedusid käsitlevate sotsiaalõigusnormide ühtlustamist (ELT L 60, 28.02.2014, lk 1–33);
3)tööleping;
4)tööajakava;
5)andmed sõidukijuhile töötasu maksmise kohta.
5)Lähetatud töötaja tööandja esitab dokumendid Tööinspektsioonile viivitamata. Käesoleva paragrahvi lõikes 4 nimetatud dokumente on Tööinspektsioonil õigus nõuda ka kolm aastat pärast töötaja lähetusperioodi lõppemist.
6)Tööinspektsioon avaldab käesoleva paragrahvi lõigetes 1 ja 1^1  nimetatud andmed Maksu- ja Tolliametile maksuseadustega pandud ülesannete täitmise tagamiseks.
§ 5^2. Lähetatud töötaja tööandjalt alltöövõtu tellinud isiku vastutus
1)Kui Eestisse lähetatud töötaja teeb käesoleva seaduse § 5 lõikes 5 nimetatud töid ning tööandja ei maksa talle töötasu, vastutab alltöövõtu tellinud isik tööandja töötasu maksmise kohustuse eest võlaõigusseaduse käenduse sätete alusel käendajana.
1^1)Alltöövõtu tellinud isik on isik, kes tellib oma ehitustööga seotud kohustuste täitmiseks käesoleva seaduse § 5 lõikes 5 nimetatud tööd teiselt isikult.
2)Käesoleva paragrahvi lõikes 1 sätestatud kohustuse täidab töötaja tööandjalt alltöövõtu tellinud isik, kui tööandjalt ei ole võimalik pärast täitemenetluse alustamist töötasu nelja kuu jooksul sisse nõuda.
3)Käesoleva paragrahvi lõikes 1 nimetatud alltöövõtu tellinud isiku kohustus on piiratud töölepingu seaduse § 29 lõike 5 alusel kehtestatud kuu töötasu alammääraga kalendrikuu kohta.
4)Kui lähetatud töötaja tööandjalt alltöövõtu tellinud isik on igapäevases majandustegevuses suhetes lähetatud töötaja tööandjaga järginud korraliku ettevõtja hoolsust, ei ole tal töötaja ees käesoleva paragrahvi lõikes 1 sätestatud kohustust.
5)Alltöövõtu tellinud isik on tegutsenud käesoleva paragrahvi lõike 4 tähenduses korraliku ettevõtja hoolsusega, kui ta on kontrollinud tehingupoole tausta ja pidanud teda põhjendatult usaldusväärseks, mis väljendub eelkõige maksehäirete puudumises ja töötajate sotsiaalmaksu maksmises.
§ 5^3. Pikaajaline lähetus
1)Kui töötaja tegelik lähetus kestab kauem kui 12 kuud, on tööandja kohustatud tagama töötajale Eestis kehtivad töötingimused, välja arvatud:
1)töölepingu sõlmimise ja ülesütlemisega seotud õigused ja kohustused, sealhulgas pärast töösuhte lõppemist kehtiv konkurentsipiirang;
2)tööandjapensioni skeemid.
2)Kui tööandja esitab kirjalikku taasesitamist võimaldavas vormis põhjendatud teate Tööinspektsioonile enne 12 kuu täitumist, on võimalik käesoleva paragrahvi lõikes 1 sätestatud tähtaega pikendada 18 kuuni. Kokkuleppel tööandjaga võib põhjendatud teate esitada ka käesoleva seaduse § 2 lõike 1 punktis 1 nimetatud tellija või punktides 2 ja 3 nimetatud isik, kelle juures lähetatud töötaja Eestis töötab.
3)Kui tööandja asendab ühe lähetatud töötaja teise samas kohas sama tööülesannet täitva lähetatud töötajaga, liidetakse töötajate lähetuste kestused.
3^1)Käesoleva seaduse § 2 lõike 1 punktis 1 sätestatud tingimustele vastava Eestisse lähetatud sõidukijuhi lähetamine lõppeb, kui sõidukijuht lahkub rahvusvahelise veose- või sõitjateveo käigus Eesti territooriumilt. Sõidukijuhi lähetusperioode ei liideta.
4)Et välja selgitada, kas tegemist on sama tööülesande täitmisega samas kohas käesoleva paragrahvi lõike 3 tähenduses, võetakse muu hulgas arvesse osutatava teenuse või tehtava töö laadi ning asjakohasel juhul töö tegemise aadressi.
5)Kasutajaettevõtja teavitab käesoleva seaduse § 2 lõike 1 punktis 3 nimetatud tööandjat töötingimustest, mida pikaajalises lähetuses viibivale töötajale kohaldatakse.
§ 6. Rakendusasutus ja koostöö
1)Euroopa Parlamendi ja nõukogu direktiivi 96/71/EÜ töötajate lähetamise kohta seoses teenuste osutamisega (ELT L 018, 21.01.1997, lk 1–6)ning Euroopa Parlamendi ja nõukogu direktiivi 2014/67/EL, mis käsitleb direktiivi 96/71/EÜ (töötajate lähetamise kohta seoses teenuste osutamisega)jõustamist ning millega muudetakse määrust (EL)nr 1024/2012, mis käsitleb siseturu infosüsteemi kaudu tehtavat halduskoostööd (IMI määrus)(ELT L 159, 28.05.2014, lk 11–31), rakendusasutuseks on Tööinspektsioon.
2)Tööinspektsioon teeb koostööd välisriigi pädevate asutustega. Nimetatud koostöö hõlmab ka dokumentide saatmist ja kättetoimetamist.
3)Tööinspektsioon teeb info kättesaadavaks ja vastab põhjendatud infopäringutele seaduste, muude õigusaktide ja laiendatud kollektiivlepingute kohta, mida kohaldatakse lähetatud töötaja suhtes.
4)Tööinspektsioon vastab välisriigi pädevate asutuste põhjendatud infopäringutele tööjõudu vahendavate füüsilisest isikust ettevõtjate ja juriidiliste isikute kohta nende poolt töötajate lähetamisega seonduvalt toimepandud õigusrikkumiste või ebaseadusliku rahvusvahelise tegevuse juhtumite kohta.
5)Käesoleva paragrahvi lõikes 4 nimetatud infopäringutele vastab Tööinspektsioon 25 tööpäeva jooksul arvates taotluse saamisest, kui ei ole kokku lepitud lühemat tähtaega. Andmed käibemaksukohustuslasena registreerimise kohta esitab Tööinspektsioon põhjendatud taotluse korral kahe tööpäeva jooksul arvates taotluse saamisest.
6)Kui välisriigi pädeva asutuse infopäringule vastamisel või järelevalve või uurimise teostamisel esineb takistusi, mis ei võimalda Tööinspektsioonil toimingut teha, teavitab Tööinspektsioon taotluse esitajat sellest.
§ 7. Vaidluste lahendamine
1)Lähetatud töötajal on käesoleva seadusega tagatud õiguste kaitseks õigus pöörduda Eesti Vabariigi töövaidlusorganisse. See ei piira tema õigust pöörduda oma nõudega välisriigi töövaidlusorganisse, kui selline õigus tuleneb välislepingust.
2)Käesolevast seadusest tulenevate nõuete aegumistähtaeg on neli kuud, palganõuete puhul kolm aastat, arvates päevast, mis järgnes päevale, mil lähetatud töötaja sai teada või oleks pidanud teada saama oma õiguste rikkumisest.
§ 7^1. Rahalisest haldusmeetmest piiriülene teavitamine ja täitmisele esitamine
1)Tööinspektsioon on töötajate lähetamise suhtes kohaldatavate nõuete täitmata jätmise eest rahalise haldusmeetme määramisel rakendusasutuseks:
1)välisriigi poolt Eesti Vabariigile esitatud taotluse korral töötajate lähetamise suhtes kohaldatavate nõuete täitmata jätmise eest rahalise haldusmeetme määramisel piiriülesel teavitamisel;
2)välisriigi esitatud taotluse korral töötajate lähetamise suhtes kohaldatavate nõuete täitmata jätmise eest määratud sunnirahast piiriülesel teavitamisel ja selle täitmiseks esitamisel.
2)Tööinspektsioon on sissenõudjaks välisriigi poolt Eesti Vabariigile esitatud taotluse korral töötajate lähetamise suhtes kohaldatavate nõuete täitmata jätmise eest rahalise haldusmeetme määramise otsuse täitmiseks esitamisel.
3)Rahalisest haldusmeetmest piiriülese teavitamise ning selle täitmisele esitamisega seotud andmevahetus toimub siseturu infosüsteemi kaudu ühtse vormi alusel.
4)Tööinspektsioon võib keelduda välisriigi piiriülese teavitamise ja täitmisele esitamise taotluse vastuvõtmisest, kui:
1)ühtses vormis esitatud andmed on puudulikud;
2)teavitamise taotluses puudub teavitamise eesmärk ja tähtaeg;
3)täitmisele esitamise taotluses puudub rahalise haldusmeetme sisu ja summa, otsuse tegemise ja jõustumise kuupäev ning muud olulised asjaolud, mis omavad tähtsust rahalise haldusmeetme täitmisele esitamisel;
4)täitmisele esitamise taotluses märgitud andmed on vastuolus selle aluseks oleva otsusega;
5)täitmisele esitamise taotluses märgitud andmete põhjal on ilmne, et rahalise haldusmeetme sissenõudmisega kaasnevad kulud ei ole sissenõutava summaga proportsionaalsed või sissenõudmisega kaasneksid olulised raskused;
6)täitmisele esitamise taotluses olevate nõuete kogusumma jääb alla 350 euro.
§ 7^2. Rahalisest haldusmeetmest piiriülese teavitamise ja Eesti Vabariigile selle täitmisele esitamise taotluse menetlus
1)Tööinspektsioon teavitab taotluse esitanud asutust taotlusega seotud menetlusest või selle vastuvõtmisest keeldumisest esimesel võimalusel siseturu infosüsteemi kaudu.
2)Tööinspektsioon teavitab isikut rahalise haldusmeetme otsusest ja otsusega seotud dokumentidest, samuti otsuse vaidlustamise võimalikkusest selle tegemise riigis esimesel võimalusel, kuid hiljemalt ühe kuu jooksul pärast taotluse saamist.
3)Tööinspektsioon edastab vajalikud dokumendid, mis on seotud vastuvõetud taotlusega rahalise haldusmeetme täitmisele esitamiseks, viivitamata kohtutäiturile. Välisriigi pädeva asutuse otsus töötajate lähetamise suhtes kohaldatavate nõuete täitmata jätmise eest rahalise haldusmeetme määramise kohta, mis on Tööinspektsiooni poolt esitatud kohtutäiturile sissenõudmiseks, loetakse täitemenetluse seadustiku § 2 lõike 1 punkti 5^1  alusel täitedokumendiks.
4)Kui Tööinspektsioonile esitatakse info rahalise haldusmeetme vaidlustamise kohta selle määramise riigis, esitab Tööinspektsioon esimesel võimalusel kohtutäiturile täitemenetluse peatamise avalduse.
§ 7^3. Eestis määratud sunnirahast piiriülene teavitamine ja selle täitmisele esitamine välisriigis
1)Tööinspektsioon võib esitada välisriigile sunnirahast teavitamise taotluse.
2)Tööinspektsioon võib esitada sunniraha täitmisele esitamise taotluse pärast otsuse vaidlustamise tähtaja möödumist.
3)Sunniraha täitmisele esitamise taotluse võib välisriigile esitada vaid juhul, kui selle täitmine Eestis ei ole võimalik.
4)Kui sunniraha määramise otsus vaidlustatakse, esitab Tööinspektsioon välisriigi pädevale asutusele täitemenetluse peatamise taotluse.
§ 8. Riikliku ja haldusjärelevalve teostamine
1)Riiklikku ja haldusjärelevalvet käesoleva seaduses sätestatud nõuete täitmise üle teostab Tööinspektsioon.
2)Tööinspektsioon võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32, 49, 50 ja 51 sätestatud riikliku järelevalve erimeetmeid.
3)Selleks et välja selgitada, kas tegemist on lähetatud töötajaga, hindab Tööinspektsioon juhtumispõhiselt kõiki lähetamisega seotud asjaolusid, milleks võivad eelkõige olla Euroopa Parlamendi ja nõukogu direktiivi 2014/67/EL artikli 4 lõigetes 2 ja 3 märgitud asjaolud. Nimetatud loetelust ühe või mitme asjaolu puudumine ei välista olukorra käsitlemist töötaja lähetamisena.
4)Kui järelevalve teostamise käigus tuvastab Tööinspektsioon, et võib esineda lähetamisega seotud asjaolude rikkumine, esitab Tööinspektsioon viivitamata vastavale välisriigile temale teadaoleva asjakohase teabe.
5)Käesoleva seaduse alusel vastutuse rakendamisel on tõendiks ka välisriigi pädeva asutuse kogutud tõendid.
6)Kui informatsioon lähetatud töötajatele kohaldatavate töötingimuste kohta ei ole kergesti kättesaadaval viisil avaldatud, võetakse seda menetlemisel arvesse karistuse proportsionaalsuse tagamiseks vajalikul määral.
§ 8^1. Väärtegude menetleja
§ 9. Ettekirjutuse vaidemenetlus
§ 9^1. Töötingimuste kohaldamata jätmine
1)Käesoleva seaduse § 5 lõike 1 punktides 1–3 sätestatud kohustuste täitmata jätmise eest tööandja, tema juhatuse liikme või muu esindaja poolt, kellele oli vastavate kohustuste täitmine delegeeritud, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 9^2. Menetlus
§ 9^3. Andmete esitamata jätmine
1)Käesoleva seaduse § 5^1  lõigetes 1–2 sätestatud kohustuste täitmata jätmise eest tööandja, tema juhatuse liikme või muu esindaja poolt, kellele oli vastavate kohustuste täitmine delegeeritud, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 9^4. Veose saatja, ekspedeerija ning pea- ja alltöövõtja kohustuste täitmata jätmine
1)Käesoleva seaduse § 5 lõikes 1^3  sätestatud nõuete täitmata jätmise eest veose saatja, ekspedeerija või veoseveo tellimisel osaleva pea- või alltöövõtja, tema juhatuse liikme või muu esindaja poolt, kellele oli veoseveo tellimise kohustus delegeeritud, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 9^5. Menetlus
 Käesolevas seaduses sätestatud väärtegude kohtuväline menetleja on Tööinspektsioon.
§ 9^6. Käesoleva seaduse § 5^3  rakendamine
 Lähetatud töötajate puhul, kes viibivad Eestis käesoleva seaduse § 5^3  jõustumise hetkel, hakatakse § 5^3  lõigetes 1 ja 3 sätestatud perioodi arvestama käesoleva seaduse jõustumisele järgnevast päevast.
§ 9^7. Lähetatud töötaja teavitamine
 Kui lähetatud töötaja viibib käesoleva seaduse § 5 lõike 1^4  jõustumise hetkel Eestis, võib ta nõuda § 5 lõikes 1^4  sätestatud andmete kirjalikku esitamist käesoleva seaduse 2022. aasta 1. augustil jõustunud korras.
§ 9^8. Käesoleva seaduse § 5^2  rakendamine
1)Käesoleva seaduse §-s 5^2  sätestatud alltöövõtu tellinud isiku vastutust võlaõigusseaduse käenduse sätete alusel käendajana rakendatakse lepingutele, mis sõlmitakse alltöövõtu tellinud isiku ja töötaja tööandja vahel pärast käesoleva paragrahvi jõustumist.
2)Lepingutele, mis on sõlmitud enne käesoleva paragrahvi jõustumist, kohaldatakse sissenõudmise tähtajana käesoleva seaduse § 5^2  lõikes 2 sätestatud neljakuulist tähtaega.
§ 10. Varasemate seaduste muutmine
Korruptsioonivastane seadus
§ 1. Seaduse reguleerimisala ja eesmärk
1)Seaduses sätestatakse avaliku ülesande täitmisel korruptsiooni ennetamise õiguslikud alused ja vastutus kehtestatud kohustuste rikkumise eest. Seadus reguleerib korruptsiooni ennetamist ja vastutust väljaspool avaliku ülesande täitmist üksnes juhul, kui nii on otsesõnu sätestatud.
2)Seaduse eesmärk on tagada avaliku ülesande aus ja erapooletu täitmine.
3)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Ametiisik ja ametiseisund
1)Ametiisik käesoleva seaduse tähenduses on füüsiline isik, kellel on avaliku ülesande täitmiseks ametiseisund sõltumata sellest, kas ta täidab talle pandud ülesandeid alaliselt või ajutiselt, tasu eest või tasuta, teenistuses olles või vabakutselisena või lepingu, nimetamise või valimise alusel.
2)Ametiseisund seisneb õigusaktist, tehingust või asutuse töökorraldusest tulenevas õiguses ja kohustuses avaliku ülesande täitmisel:
1)teha otsus, sealhulgas osaleda selle tegemises või selle sisulises suunamises. Otsus on teise isiku, sealhulgas avalikku ülesannet täitva asutuse õiguse või kohustuse tekitamisele, muutmisele või lõpetamisele suunatud otsustus, millega reguleeritakse üksikjuhtumit või piiritlemata arvu juhtusid, sealhulgas õiguse üldakt, haldusakt haldusmenetluse seaduse tähenduses, kohtulahend, samuti asutuse siseakt;
2)teha toiming, sealhulgas osaleda selles või selle sisulises suunamises. Toiming on teisele isikule, sealhulgas avalikku ülesannet täitvale asutusele õiguslikku või vältimatut faktilist tagajärge põhjustav tegevus, mis ei ole otsuse tegemine. Toiming võib seisneda ka menetlustoimingu tegemises, tegevusetuses või viivituses.
3)Käsutustehingu tegemise kohustust ei loeta otsuse tegemise pädevuseks juhul, kui isikul puudub õigus määrata tehingu asjaolusid. Toimingu sooritamise kohustust ei loeta toimingu tegemise pädevuseks juhul, kui isikul puudub õigus määrata toimingu tagajärge mõjutavaid asjaolusid.
§ 3. Ametiisiku ja avalikku ülesannet täitva asutuse kohustused
1)Ametiisikul on keelatud:
1)korruptiivse tulu nõudmine, vahendamine ja saamine;
2)ametiseisundi korruptiivne kasutamine;
3)avaliku vahendi korruptiivne kasutamine;
4)mõju korruptiivne kasutamine;
5)siseteabe korruptiivne kasutamine.
2)Ametiisik peab seaduses sätestatud juhul ja tingimustel:
1)pidama kinni tegevus- ja toimingupiirangutest;
2)avaldama oma huvid huvide deklaratsioonis (edaspidi deklaratsioon).
3)Riigi- või kohaliku omavalitsuse üksuse asutus, avalik-õiguslik juriidiline isik, nende asutatud sihtasutus ja konkurentsiseaduse tähenduses avalik ettevõtja peavad tagama nende nimel, ülesandel või järelevalve all avalikku ülesannet täitva ametiisiku:
1)korruptsiooni ennetamise alase teadlikkuse;
2)kohustustest kinnipidamise kontrolli.
4)Riigi- või kohaliku omavalitsuse üksuse asutus peab tagama, et tema nimel, ülesandel või järelevalve all ei täida teenistuses olles või lepingu alusel avalikku ülesannet ametiisik, kellel on karistatus tahtlikult toimepandud kutse- või ametiõiguste kuritarvitamise või ametikohustuste rikkumisega seotud kuriteo, samuti kelmuse, usalduse kuritarvitamise, altkäemaksu andmise või vahendamise, mõjuvõimuga kauplemise, avaliku usalduse vastase kuriteo või majandusalase kuriteo eest.
§ 4. Korruptiivne tulu
1)Korruptiivne tulu on ametiisikule endale või kolmandale isikule ametiisiku ametikohustuse tõttu pakutud või ametiisiku poolt nõutud varaline või muu soodustus, samuti ametiisiku kohustusi rikkudes saadud soodustus. Korruptiivseks ei loeta soodustust, mis ei ole seostatav ametikohustusega või mida saab üheselt mõista tavapärase viisakusavaldusena.
2)Ametiisik peab viivitamata teatama ametikohustusega seostatava soodustuse vastuvõtmisest oma asutusele või tema ametisse nimetamise õigusega isikule või organile. Ametiisik peab korruptiivse tuluna määratletava soodustuse vastuvõtmisest keelduma või, kui see ei ole võimalik, soodustuse viivituseta oma asutusele või tema ametisse nimetamise õigusega isikule või organile üle andma. Kui soodustuse üleandmine ei ole võimalik, peab ametiisik selle asemel tasuma soodustuse turuväärtuse. Üleantud soodustus või selle väärtus rahas antakse riigi omandisse või saadetakse tagasi, kui seadus nii sätestab.
§ 5. Ametiseisundi, avaliku vahendi, mõju ja siseteabe korruptiivne kasutamine
1)Ametiseisundi korruptiivne kasutamine on ametiisiku poolt ametikohustust rikkudes enda või kolmanda isiku huvides ametiisiku pädevuses oleva otsuse või toimingu tegemine, selles osalemine või selle sisuline suunamine, kui see toob kaasa avaliku huvi seisukohast ebavõrdse või põhjendamatu eelise ametiisikule või kolmandale isikule.
2)Avaliku vahendi korruptiivne kasutamine on ametiisiku poolt ametikohustust rikkudes avaliku ülesande täitmiseks mõeldud materiaalse või muu ressursi kasutamine ametiisiku enda või kolmanda isiku huvides, kui see toob kaasa avaliku huvi seisukohast ebavõrdse või põhjendamatu eelise ametiisikule või kolmandale isikule.
3)Mõju korruptiivne kasutamine on ametiisiku poolt ametikohustust rikkudes tema tegeliku või eeldatava mõju kasutamine eesmärgiga saavutada teise isiku poolt teo toimepanemist või toime panemata jätmist ametiisiku enda või kolmanda isiku huvides, kui see toob kaasa avaliku huvi seisukohast ebavõrdse või põhjendamatu eelise ametiisikule või kolmandale isikule.
4)Siseteabe korruptiivne kasutamine on ametiisiku poolt ametikohustust rikkudes talle avaliku võimu teostamisel teatavaks saanud avalikustamata teabe, mis mõjutab või võib tõenäoliselt oluliselt mõjutada kolmanda isiku õigusi või kohustusi, kasutamine ametiisiku enda või kolmanda isiku huvides, kui see toob kaasa avaliku huvi seisukohast ebavõrdse või põhjendamatu eelise ametiisikule või kolmandale isikule.
§ 6. Avaliku või erasektori korruptsioonijuhtumist teatamine
1)Ametiisikul ei ole lubatud varjata talle teada olevat käesoleva seaduse § 3 lõikes 1 sätestatud keelu rikkumist või muud korruptsioonijuhtumit.
2)Kui avalikku ülesannet täitvat asutust, selle ametiisikut, asutuse üle järelevalve teostajat, deklaratsioonide üle kontrolli teostajat või süüteo menetlejat teavitatakse korruptsioonijuhtumist, tagatakse teavitamise fakti konfidentsiaalsus. Teavet teavitamise fakti kohta võib avaldada ainult teavitaja kirjalikul nõusolekul. Kui teavitaja kaasatakse tunnistajana süüteomenetlusse, kohaldatakse süüteomenetluse sätteid korruptsioonijuhtumist teavitamise fakti konfidentsiaalsust rikkumata.
3)Kui teavitaja edastab teadvalt väära teavet, ei tagata teavitamise fakti konfidentsiaalsust.
4)Korruptsioonijuhtumist teatanud isiku kaitseks kohaldab kohus jagatud tõendamiskohustust. Kohtu poole pöörduv isik peab avalduses esitama faktilised asjaolud, mille alusel võib järeldada, et teda on ebavõrdselt koheldud. Kui isik, kelle vastu on avaldus esitatud, ei tõenda vastupidist, lähtutakse eeldusest, et ebavõrdne kohtlemine toimus korruptsioonijuhtumist teatamise tõttu.
5)Käesoleva paragrahvi lõigetes 2–4 sätestatud põhimõtteid kohaldatakse ka juhul, kui ametiisik või muu isik on teatanud avalikus või erasektoris aset leidnud korruptsioonijuhtumist.
§ 7. Seotud isik
1)Seotud isik käesoleva seaduse tähenduses on:
1)ametiisiku abikaasa, registreeritud elukaaslane, vanavanem, ametiisiku või tema abikaasa või registreeritud elukaaslase vanem ning ametiisiku vanema alaneja sugulane, sealhulgas ametiisiku laps ja lapselaps. Vanemaks loetakse käesoleva seaduse tähenduses ka lapsendaja, vanema abikaasa või registreeritud elukaaslane ja kasuvanem ning alanejaks sugulaseks ka lapsendatu ja abikaasa või registreeritud elukaaslase laps;
2)juriidiline isik, milles vähemalt 1/10 osalusest või osaluse omandamise õigusest kuulub ametiisikule endale või temaga seotud isikule;
3)juriidiline isik, mille juhtimis- või kontrollorgani liige tulumaksuseaduse tähenduses on ametiisik ise või käesoleva lõike punktis 1 või 4 nimetatud isik;
4)isik, keda seob ametiisikuga ühine majapidamine, samuti muu isik, kelle seisund või tegevus ametiisikut väljaspool ametiseisundit oluliselt ja vahetult mõjutab või keda ametiisiku seisund või tegevus väljaspool ametiseisundit oluliselt ja vahetult mõjutab või kes väljaspool ametiseisundit allub ametiisiku korraldustele või tegutseb ametiisiku huvides või arvel.
2)Juriidilist isikut ei loeta seotud isikuks juhul, kui ametiisiku ja juriidilise isiku seos tuleneb eranditult ametiisiku ametikohustusest. Riigi, kohaliku omavalitsuse üksuse või avalik-õigusliku juriidilise isiku esindamise pädevust juriidilise isiku juhtimis- või kontrollorganis loetakse ametikohustuseks käesoleva seaduse tähenduses.
3)Ametiisikul ei ole käesolevast seadusest tulenevat seotud isiku huvi puudutavat kohustust, kui ta ei tea ega peagi teadma käesoleva paragrahvi lõikes 1 nimetatud seosest või seotud isiku huvist.
§ 8. Korruptsioonivastase tegevuse koordineerimine
 Korruptsioonivastase tegevuse koordineerija on Justiitsministeerium.
§ 9. Riigikogu korruptsioonivastane erikomisjon
1)Riigikogu korruptsioonivastane erikomisjon (edaspidi erikomisjon)teostab parlamentaarset järelevalvet korruptsioonivastaste meetmete rakendamise üle, arutab omal algatusel käesoleva seaduse § 13 lõikes 1 nimetatud ametiisikute võimalikke korruptsioonijuhtumeid ja annab nende kohta hinnanguid, teostab järelevalvet Riigikogu liikmete tegevuspiirangutest kinnipidamise üle, kontrollib oma pädevuse piires huvide deklaratsioone, teavitab Riigikogu ja avalikkust tema pädevuses oleva korruptsioonivastase tegevuse tulemustest ning täidab muid seadusest tulenevaid ülesandeid.
2)Erikomisjonil on oma ülesannete täitmiseks õigus välja kutsuda isikuid ja nõuda tutvumiseks andmeid ja dokumente.
3)Süüteo tunnuste ilmnemisel edastab erikomisjon materjalid uurimisasutusele või väärteo kohtuvälisele menetlejale.
4)Erikomisjon esitab vähemalt üks kord aastas Riigikogule ülevaate komisjoni tegevusest ja tulemustest.
2. peatükk Tegevus- ja toimingupiirangud
§ 10. Tegevuse piiramise alused
1)Ametiisikul on õigus tegeleda väljaspool ametikohustusi mis tahes muu tegevusega (edaspidi kõrvaltegevus), kui see ei ole seadusega keelatud ja järgitakse toimingupiiranguid.
2)Seadusega võib piirata teatud ametiisikute kõrvaltegevust.
§ 11. Toimingupiirangud
1)Ametiisikul on keelatud toimingu või otsuse tegemine, kui esineb vähemalt üks järgmistest asjaoludest:
1)otsus või toiming tehakse ametiisiku enda või temaga seotud isiku suhtes;
2)ametiisik on teadlik tema enda või temaga seotud isiku majanduslikust või muust huvist, mis võib mõjutada toimingut või otsust;
3)ametiisik on teadlik korruptsiooniohust.
2)Käesoleva paragrahvi lõikes 1 nimetatud juhul on ametiisikul keelatud anda oma alluvale ülesandeks teha toimingut või otsust tema asemel. Ametiisik peab käesoleva paragrahvi lõikes 1 nimetatud asjaolust viivitamata teavitama oma vahetut juhti või ametiisiku ametisse nimetamise õigusega isikut või organit, kes teeb toimingu või otsuse ise või annab selle ülesande teisele ametiisikule.
2^1)Kui toimingut või otsust ei saa teha ühise toimingu või otsuse tegemise pädevusega ametiisiku vahetu juht või ametiisiku ametisse nimetamise õigusega isik või organ või ametiisiku asendamine on võimatu, peab ametiisik käesoleva paragrahvi lõikes 1 nimetatud asjaolust viivitamata teavitama teisi ühise toimingu või otsuse tegemise ülesandega isikuid. Ühise toimingu või otsuse tegemiseks vajalik kvoorum on selle võrra väiksem, kui seadus ei näe ette muud taandamise korda.
3)Toimingupiiranguid ei kohaldata:
1)õiguse üldakti vastuvõtmisel ja selle vastuvõtmises või ettevalmistamises osalemisel. Riigi ja kohaliku omavalitsuse eelarvet loetakse käesoleva seaduse tähenduses üldaktiks;
2)pankrotihalduri poolt pankrotimenetluse läbiviimise korral selle büroo teenuste kasutamisel, mille kaudu ta tegutseb;
3)hädaseisundis, samuti edasilükkamatu toimingu korral, kui on suurema kahju tekkimise oht;
4)kui ametiisiku asendamine ei ole võimalik asendajale esitatavatele nõuetele vastava isiku puudumise tõttu. Käesolevas punktis sätestatud alusel toimingupiirangu kohaldamata jätmise kohta avaldatakse viivitamata ja alaliselt teade avalikku ülesannet täitva asutuse veebilehel;
5)toimingute või otsuste puhul, millega avalikku ülesannet täitev asutus tagab oma töö korraldamise, välja arvatud teenistusalased otsused. Käesolevas punktis sätestatud alusel toimingupiirangu kohaldamata jätmise kohta avaldatakse viivitamata ja alaliselt teade asutuse veebilehel;
6)kui rutiinse otsuse või toimingu tegemisel korruptsioonioht puudub, sealhulgas kui ametiisik teeb käsutustehingu või toimingu, omamata võimalust määrata selle asjaolusid;
7)valla- või linnaasutuses, kui kohaliku omavalitsuse üksuse eripära arvestades oleks toimingupiirangu kohaldamine avaliku huvi seisukohast ebamõistlik. Käesolevas punktis sätestatud alusel toimingupiirangu kohaldamata jätmise kohta avaldatakse viivitamata ja alaliselt teade valla või linna veebilehel;
8)organisiseste valimiste korral.
4)Ametiisiku taandamise aluseid ja korda, mis on ette nähtud muus seaduses, kohaldatakse täiendavalt toimingupiirangutele.
5)Avalikku ülesannet täitev asutus peab oma töö korraldamisel tagama, et ametiisik ei oleks kohustatud tegema otsust või toimingut iseenda või temaga seotud isiku suhtes. Kui asutus jätab selle kohustuse täitmata, ei vabasta see asjaolu ametiisikut kohustusest järgida toimingupiiranguid.
3. peatükk Ametiisiku huvide avaldamine
§ 12. Huvide avaldamise kohustus
1)Deklaratsiooniga avaldab selleks kohustatud ametiisik (edaspidi deklarant)andmed temale kuuluva vara ja muude asjaolude kohta eesmärgiga teadvustada deklarandi ametikohustuste täitmist mõjutada võivad huvid ning muuta need kontrollitavaks.
2)Deklaratsioon esitatakse nelja kuu jooksul ametisse asumisest või deklaratsiooni esitamise kohustuse tekkimisest arvates ning edaspidi iga aasta 31. maiks. Kalendriaasta jooksul ei pea deklarant esitama rohkem kui ühe deklaratsiooni ka juhul, kui ta asub uuele ametikohale. Ametikohaks loetakse käesoleva peatüki tähenduses seda positsiooni, millega kaasneb deklareerimise kohustus.
3)Deklaratsiooni esitamise kohustus lõpeb, kui deklarant on esitanud deklaratsiooni ametikohalt lahkumise aastale järgneval kalendriaastal.
4)Deklaratsiooni mõjuva põhjuseta tähtpäevaks esitamata jätmine, deklaratsioonis korruptsiooniohu hindamiseks oluliste andmete varjamine ja valeandmete esitamine on keelatud. Mõjuva põhjusena on käsitatav ametiisiku haigus või muu temast sõltumatu asjaolu, mis takistas deklaratsiooni tähtpäevaks esitamist. Takistava asjaolu kadumisel esitatakse deklaratsioon viivituseta.
§ 13. Deklaratsiooni esitamine ja haldamine
1)Deklaratsiooni peavad esitama:
1)Vabariigi President, Riigikogu liige, Vabariigi Valitsuse liige, kohtunik, riigikontrolör, õiguskantsler, Eesti Panga juhtorgani liige, Vabariigi Presidendi Kantselei direktor, Riigikogu Kantselei direktor, samuti isik, kes täidab Vabariigi Valitsuse liikme juures nõustavaid ülesandeid kuni Vabariigi Valitsuse liikme volituste lõppemiseni, valitsusasutuse juht, ministeeriumi kantsler ja asekantslerid, Riigikantselei direktor;
2)kohaliku omavalitsuse volikogu liige, valla- või linnavalitsuse liige, osavalla või linnaosa vanem, valla või linna ametiasutuse juht;
3)kohtu ametiisik, kui sellise kohustuse on kehtestanud kohtu esimees;
4)Riigikogu Kantselei ametiisik, kui sellise kohustuse on kehtestanud Riigikogu Kantselei direktor;
5)Vabariigi Presidendi Kantselei ametiisik, kui sellise kohustuse on kehtestanud Vabariigi Presidendi Kantselei direktor;
6)Riigikontrolli ametiisik, kui sellise kohustuse on kehtestanud riigikontrolör;
7)Õiguskantsleri Kantselei ametiisik, kui sellise kohustuse on kehtestanud õiguskantsler;
8)Eesti Panga ametiisik, kui sellise kohustuse on kehtestanud Eesti Panga president;
9)valitsusasutuse ametiisik, kui sellise kohustuse on kehtestanud valitsusasutuse juht või ministeeriumi kantsler. Kohustust ei kehtestata julgeolekuasutuse ametiisikule ja muu valitsusasutuse struktuuriüksuse ametiisikule, kui struktuuriüksuse koosseis on riigisaladus. Julgeolekuasutuse või muu valitsusasutuse, mille struktuuriüksuse koosseis on riigisaladus, juht võib nõuda deklaratsioonis nõutavate andmete esitamist asutuse sisekontrolli meetmena;
10)valitsusasutuse hallatava asutuse või muu valitsusasutuse valitsemisalasse kuuluva riiki esindava asutuse ametiisik, kui sellise kohustuse on kehtestanud asutust haldava või selle üle järelevalvet teostava valitsusasutuse juht või ministeeriumi kantsler;
11)valla või linna ametiisik, kui sellise kohustuse on kehtestanud kohaliku omavalitsuse volikogu;
12)avalik-õigusliku juriidilise isiku ametiisik, kui sellise kohustuse on kehtestanud avalik-õigusliku juriidilise isiku üle järelevalvet teostav minister või avalik-õigusliku juriidilise isiku nõukogu või sellega võrreldav organ;
13)konkurentsiseaduse tähenduses avaliku ettevõtja juhtorgani liige, kui sellise kohustuse on kehtestanud ettevõtjas riigi valitseva mõju korral seda teostav minister, kohaliku omavalitsuse valitseva mõju korral selle omavalitsuse volikogu või avalik-õigusliku juriidilise isiku valitseva mõju korral selle isiku nõukogu või sellega võrreldav organ;
14)riigi, kohaliku omavalitsuse või avalik-õigusliku juriidilise isiku asutatud sihtasutuse juhtorgani liige, kui sellise kohustuse on kehtestanud riigi õigusi teostav minister, kohaliku omavalitsuse volikogu või avalik-õigusliku juriidilise isiku nõukogu või sellega võrreldav organ;
15)isik, kellele on seadusega või halduslepinguga delegeeritud avaliku ülesande täitmise korral otsuse või toimingu tegemise pädevus, kui sellise kohustuse on kehtestanud isiku üle järelevalvet teostav minister, kohaliku omavalitsuse volikogu või avalik-õigusliku juriidilise isiku nõukogu või sellega võrreldav organ.
2)Deklarant esitab deklaratsiooni huvide deklaratsioonide registrile (edaspidi register).
3)Käesoleva paragrahvi lõike 1 punktides 3–15 nimetatud õigus kehtestada deklaratsiooni esitamise kohustus on ainult juhul, kui ametiisikul on pädevus käsutada avalikku vahendit või viia läbi süüteo- või haldusmenetlust ning puuduvad tõhusamad vahendid korruptsiooniohu vältimiseks. Kohustusel ei ole tagasiulatuvat jõudu.
4)Deklarantide deklaratsioonide elektroonilise esitamise, hoidmise, haldamise, kontrollimise ja avalikustamise võimaldamiseks asutab Vabariigi Valitsus määrusega registri, kehtestades registri põhimääruse.
4^1)Registri asutamise ja pidamise eesmärk on korruptsioonivastase seaduse alusel selleks kohustatud ametiisiku andmete töötlemine ametikohustuste täitmist mõjutada võivate huvide teadvustamise võimaldamiseks.
4^2)Registri vastutav töötleja on Justiitsministeerium.
5)Registri põhimääruses määratakse pädevad asutused, kes esitavad registrile andmed deklarantide kohta ühe kuu jooksul deklarandi deklaratsiooni esitamise kohustuse algusest arvates ning teavitavad registrit viivituseta deklarandi deklaratsiooni esitamise kohustuse kehtetuks tunnistamisest ja deklarandi ametikohalt lahkumisest. Kui käesoleva paragrahvi lõike 1 punktides 3–15 nimetatud deklarant esitab deklaratsiooni registrile, on kohustuse kehtestajal pädeva asutuse õigused ja kohustused.
6)Registri pidajal on õigus saada käesoleva seaduse kohaldamiseks riigi andmekogust andmeid deklarandi ja tema deklareeritavate andmete kohta.
§ 14. Deklaratsiooni sisu
1)Deklaratsioon peab sisaldama deklareerimise päeva seisuga andmeid deklarandi järgmise vara kohta:
1)kinnisomand ja kinnisasjale isiku kasuks kinnistusraamatusse seatud piiratud asjaõigused. Deklaratsioonis märgitakse kinnisasja asukoht, sihtotstarve ja õiguse liik;
2)riiklikusse registrisse kantud sõiduk. Deklaratsioonis märgitakse sõiduki liik, mark ja esmase registreerimise aasta;
3)väärtpaber väärtpaberituru seaduse tähenduses, välja arvatud kogumispensioni osak, osalus äriühingus, samuti osalus äriühingus, milles vähemalt 1/10 osalusest kuulub ametiisikuga seotud äriühingule. Deklaratsioonis märgitakse väärtpaberi kohta emitendi nimi, väärtpaberite liik ja arv, osaluse kohta äriühingu nimi ja osaluse nimiväärtus;
4)varaline nõue teise isiku vastu, välja arvatud krediidiasutus, mille väärtus ületab neljakordset kuu töötasu alammäära, mille Vabariigi Valitsus on kehtestanud töölepingu seaduse alusel, kusjuures nõuded ühe isiku vastu liidetakse. Deklaratsioonis märgitakse nõude väärtus, võlgniku nimi ja nõude alus;
5)varaline kohustus teise isiku ees, mille väärtus ületab neljakordset kuu töötasu alammäära, mille Vabariigi Valitsus on kehtestanud töölepingu seaduse alusel, kusjuures kohustused ühe isiku ees liidetakse. Deklaratsioonis märgitakse kohustuse väärtus, võlausaldaja nimi ja kohustuse alus.
2)Deklaratsioon peab sisaldama andmeid deklaratsiooni esitamisele eelnenud kalendriaasta jooksul deklarandi saadud deklarandi ametikohustuste täitmist mõjutada võiva varalise ja muu soodustuse kohta, mille väärtus ületab eelnenud aastal kehtinud kõrgemate riigiteenijate ametipalka koefitsiendiga 1,0. Käesoleva paragrahvi lõike 6 punktis 3 nimetatud isikult ja deklarandi töökohalt saadud soodustust ei deklareerita. Deklaratsioonis märgitakse soodustuse tegija ja selle väärtus.
3)Deklaratsioon peab sisaldama andmeid deklarandi poolt deklaratsiooni esitamisele eelnenud kalendriaasta jooksul saadud tuludeklaratsioonis deklareeritava tulu ning samal perioodil deklarandile Eestis ja välisriigis väljamakstud dividenditulu kohta.
4)Deklaratsioon peab sisaldama käesoleva paragrahvi lõikes 1 nimetatud andmeid eelnenud aastal kokku vähemalt kahe kuu jooksul deklarandi valduses olnud kinnisasja ja riiklikusse registrisse kantud sõiduki kohta. Deklaratsioon ei pea sisaldama töökoha poolt deklarandi valdusesse antud kinnisasja ja riiklikusse registrisse kantud sõiduki andmeid.
5)Käesoleva paragrahvi lõigetes 1 ja 4 sätestatut kohaldatakse ka välisriigis asuva krediidiasutuse kontole ja äriühingu osalusele, samuti välisriigis asuvale maatükile, ehitisele ja sõidukile.
6)Deklaratsioonis peavad sisalduma:
1)deklarandi nimi ja ametikoha andmed;
2)deklarandi isikukood ja elukoha aadress;
3)deklarandiga abielus või registreeritud kooselus oleva isiku ning deklarandi vanema ja alaneja sugulase ning isiku, keda seob deklarandiga ühine majapidamine, nimi ja isikukood või sünniaeg, samuti suhe deklarandiga.
7)Deklaratsioon peab sisaldama andmeid:
1)selle kohta, millise kõrvaltegevusega on deklarant tegelenud deklaratsiooni esitamisele eelnenud kalendriaastal ja deklaratsiooni esitamise aastal väljaspool ametikohustusi töölepingu või teenuste osutamise lepingu alusel või valitaval või nimetataval ametikohal, ettevõtjana või täisosanikuna täis- või usaldusühingus või juriidilise isiku juhtimis- või kontrollorgani liikmena, samuti muu kõrvaltegevuse kohta, kui see on seotud tulu saamisega;
2)muu asjaolu kohta, mis deklarandile teadaolevalt võib kaasa tuua ametikohustuse rikkumise, välistada deklarandi erapooletuse ja objektiivsuse või tuua kaasa korruptsiooniohu, tingimusel et nende andmete kogumine ei riku deklarandi õigusi.
8)Ühises omandis olevad asjad, õigused ja kohustused deklareeritakse, näidates võimaluse korral ära ametiisiku osa ühisest omandist. Kui ametiisik on sõlminud abieluvaralepingu või kooselulepingu, lisatakse selle identifitseerimise andmed deklaratsioonile.
§ 15. Deklaratsiooni kontrollimine
1)Erikomisjonil või tema volitatud ametiisikul on:
1)ainuõigus kontrollida käesoleva seaduse § 13 lõike 1 punktis 1 nimetatud deklarantide deklaratsioone;
2)õigus kontrollida kõiki registrile esitatud deklaratsioone.
2)Kohaliku omavalitsuse volikogu moodustatud komisjonil on õigus kontrollida:
1)käesoleva seaduse § 13 lõike 1 punktides 2 ja 11 nimetatud deklarantide deklaratsioone;
2)käesoleva seaduse § 13 lõike 1 punktides 13–15 nimetatud deklarantide deklaratsioone, kui kohalik omavalitsus omab avalikus ettevõtjas valitsevat mõju, on sihtasutuse asutaja või delegeeritud avalike ülesannete üle järelevalve teostaja.
3)Käesoleva seaduse § 13 lõike 1 punktides 3–12 nimetatud deklarantide deklaratsioonide kontrollimise õigus on deklaratsiooni esitamise kohustuse kehtestajal või tema volitatud ametiisikul.
4)Ministril või tema volitatud ametiisikul on õigus kontrollida:
1)käesoleva seaduse § 13 lõike 1 punktis 12 nimetatud deklarantide deklaratsioone, kui ta teostab avalik-õigusliku juriidilise isiku üle järelevalvet;
2)käesoleva seaduse § 13 lõike 1 punktis 13 nimetatud deklarantide deklaratsioone, kui ta teostab avalikus ettevõtjas riigi valitsevat mõju;
3)käesoleva seaduse § 13 lõike 1 punktis 14 nimetatud deklarantide deklaratsioone, kui ta teostab sihtasutuses asutaja õigusi;
4)käesoleva seaduse § 13 lõike 1 punktis 15 nimetatud deklarantide deklaratsioone, kui ta on delegeeritud avalike ülesannete üle järelevalve teostaja.
5)Avalik-õigusliku juriidilise isiku nõukogul, sellega võrreldaval organil või tema volitatud ametiisikul on õigus kontrollida käesoleva seaduse § 13 lõike 1 punktides 13–15 nimetatud deklarantide deklaratsioone, kui avalik-õiguslik juriidiline isik omab avalikus ettevõtjas valitsevat mõju, on sihtasutuse asutaja või delegeeritud avalike ülesannete üle järelevalve teostaja.
6)Käesoleva paragrahvi lõigetes 1–5 nimetatud kontrolli teostajal on õigus:
1)nõuda deklarandilt ja kolmandalt isikult selgitusi deklaratsiooni sisu ning deklaratsiooni esitamise tähtaja eiramise või deklaratsiooni esitamata jätmise põhjuste kohta;
2)esitada päringuid ja saada andmeid deklarandi kohta deklaratsiooni kontrollimiseks vajalikus ulatuses krediidiasutustelt ja riigi või kohaliku omavalitsuse andmekogudest.
7)Käesoleva paragrahvi lõigetes 1–5 nimetatud kontrolli teostaja:
1)protokollib käesoleva paragrahvi lõikes 6 nimetatud kontrolltoimingud ning teavitab deklaranti ja registri pidajat deklaratsiooni kontrollimisest ja käesoleva paragrahvi lõikes 6 nimetatud kontrolltoimingutest;
2)edastab deklaratsiooni kontrollimise materjalid prokuratuurile või kohtuvälisele menetlejale, kui ametiisiku deklaratsiooni kontrollimise tulemusel on tekkinud süüteokahtlus.
8)Käesoleva paragrahvi lõigetes 1–5 nimetatud kontrolli teostajal on õigus saada registri pidajalt andmeid tema kontrollitavate deklaratsioonide esitamise ja nende kontrollimise kohta. Justiitsministeeriumil on õigus saada registri pidajalt deklaratsioonide esitamise ja kontrollimise kohta andmeid käesoleva seaduse §-s 8 nimetatud ülesande täitmiseks.
§ 16. Deklaratsiooni avalikkus ja hoiuaeg
1)Käesoleva seaduse § 13 lõikes 1 nimetatud deklarantide deklaratsioonid avalikustatakse registri põhimääruses sätestatud korra kohaselt. Deklaratsiooni andmetega tutvumiseks peab isik identifitseerima end digitaalse isikutunnistuse abil. Deklarandil on õigus saada registrist teavet selle kohta, kes on tema deklaratsiooniga tutvunud.
1^1)Julgeolekuasutuse juhi deklaratsiooni ei avalikustata.
2)Deklaratsioon avalikustatakse kolmeks aastaks. Deklaratsiooni ei avalikustata ja juba avalikustatud deklaratsiooni avalikustamine lõpetatakse, kui pädev asutus on teavitanud registrit deklarandi deklaratsiooni esitamise kohustuse kehtetuks tunnistamisest või kui deklarant on rahvastikuregistri andmetel surnud.
3)Ainult asutusesiseseks kasutamiseks on:
1)avalikustatud deklaratsioonis käesoleva seaduse § 14 lõike 6 punktides 2 ja 3 nimetatud andmed ning abieluvaralepingu või kooselulepingu andmed, mida ei kanta abieluvararegistri kaardile;
2)deklaratsioonid, mille avalikustamine on lõppenud;
3)deklaratsioonid, mida ei avalikustata.
4)Õigus tutvuda kõigi deklaratsioonis sisalduvate andmetega on:
1)deklarandil;
2)kontrolli teostajal;
3)selle avalikku ülesannet täitva asutuse juhil, mille nimel, ülesandel või järelevalve all deklarant ametiisiku kohustusi täidab või kes eraldab deklarandi tegevuseks avalikke vahendeid, või tema volitatud ametiisikul;
4)krediidiasutusel ja finantseerimisasutusel ning notaril rahapesu ja terrorismi rahastamise tõkestamise seadusest tulenevate kohustuste täitmiseks.
5)Deklaratsiooni hoitakse seitse aastat deklaratsiooni esitamisest arvates. Seejärel deklaratsioon hävitatakse registri põhimäärusega sätestatud korras.
4. peatükk Vastutus
§ 17. Ametiseisundi, avaliku vahendi, mõju või siseteabe korruptiivne kasutamine
 Ametiisiku poolt omakasu eesmärgil ametiseisundi, avaliku vahendi, mõju või siseteabe korruptiivse kasutamise eest –
karistatakse rahatrahviga kuni 300 trahviühikut.
§ 18. Korruptiivse tulu saamisega seotud teatamise ja üleandmise kohustuse rikkumine
 Ametiisiku poolt tema saadud korruptiivsest tulust avalikku ülesannet täitvale asutusele või ametisse nimetamise õigusega isikule või organile teatamise kohustuse või korruptiivse tuluna saadu üleandmise kohustuse rikkumise eest –
karistatakse rahatrahviga kuni 200 trahviühikut.
§ 19. Toimingupiirangu rikkumine
 Ametiisiku poolt toimingupiirangu või toimingupiirangu kohaldamata jätmise tingimuste teadva rikkumise eest –
karistatakse rahatrahviga kuni 200 trahviühikut.
§ 20. Deklaratsioonis teadvalt valeandmete esitamine
§ 21. Menetlus
2)Käesoleva seaduse §-des 17–19 nimetatud väärtegude kohtuväline menetleja on politseiasutus. Kui Kaitsepolitseiamet tuvastab käesoleva seaduse §-des 17–19 nimetatud väärteo süüteomenetluse käigus, on kohtuväline menetleja Kaitsepolitseiamet.
3)Käesoleva seaduse §-des 17 ja 18 nimetatud väärtegusid arutab maakohus.
4)Käesoleva seaduse §-des 17 ja 18 nimetatud väärteo korral ebaseaduslikult saadu võib kohus konfiskeerida karistusseadustiku §-s 83^1  sätestatu kohaselt.
5. peatükk Lõppsätted
§ 22. Üleminekusätted
1)2013. aastal kohaldatakse ametiisikute majanduslike huvide deklareerimisele enne käesoleva seaduse jõustumist kehtinud korruptsioonivastase seaduse (RT I 1999, 16, 276)§-des 7–15, 16 ja 18 sätestatut.
2)2014. aasta 1. jaanuaril deklaratsioonihoidja asukohas hoitavat majanduslike huvide deklaratsiooni hoitakse alates selle esitamise kuupäevast viis aastat, seejärel see hävitatakse. Enne käesoleva seaduse jõustumist arhiivile üle antud majanduslike huvide deklaratsiooni hinnatakse arhiiviseaduses sätestatud korras ning seejärel see hävitatakse või sellele antakse arhiiviväärtus.
3)Enne 2014. aasta 1. jaanuari ametikohalt lahkunud ametiisik, kellel on enne käesoleva seaduse jõustumist kehtinud korruptsioonivastase seaduse kohaselt kohustus esitada deklaratsioon pärast ametikohalt lahkumist, ei pea esitama rohkem kui ühe deklaratsiooni pärast ametikohalt lahkumist.
4)Käesoleva seaduse § 13 lõikes 2 nimetatud huvide deklaratsioonide register võetakse kasutusele 2014. aasta 1. jaanuaril.
5)2014. aasta 1. jaanuaril ametis olevad deklarandid esitavad esimese deklaratsiooni käesoleva seaduse kohaselt 2014. aasta 31. maiks.
Kaugkütteseadus1
§ 1. Seaduse reguleerimisala
1)Käesolev seadus reguleerib soojuse tootmise, jaotamise ja müügiga seonduvaid tegevusi kaugküttevõrgus (edaspidi võrk)ning võrguga liitumist.
2)Käesoleva paragrahvi lõikes 1 nimetatud tegevused peavad olema koordineeritud ning vastama objektiivsuse, võrdse kohtlemise ja läbipaistvuse põhimõtetele, et tagada kindel, usaldusväärne, efektiivne, põhjendatud hinnaga ning keskkonnanõuetele ja tarbijate vajadustele vastav soojusvarustus.
2^1)Ettevõtja maksab järelevalvetasu konkurentsiseaduses sätestatud alustel ja korras.
3)Käesolevas seaduses sätestatud haldusmenetlusele kohaldatakse haldusmenetluse seaduses sätestatut, arvestades käesolevast seadusest tulenevaid erisusi.
§ 2. Mõisted
Käesolevas seaduses kasutatakse mõisteid järgmises tähenduses:
1)kaugküte on soojuse tootmine ja võrgu kaudu jaotamine tarbijate varustamiseks soojusega kaugküttesüsteemi kaudu;
2)kaugküttesüsteem on soojuse tootmise, jaotamise ja tarbimise tehniline süsteem, mille moodustavad soojuse tootmise, jaotamise ja tarbimise tehnilised vahendid ja nendega seotud ehitised;
3)võrk on torustike, seadmete, abiseadmete ja nendega seotud ehitiste kohtkindlalt ehitatud talituslik kogum või selle osa, mis on vajalik soojuse jaotamiseks, kusjuures võrguks ei loeta käesoleva seaduse tähenduses tarbijapaigaldisi;
4)tarbijapaigaldis on kinnistul, ehitises või ühtse majandusüksuse moodustavas funktsionaalselt seotud ehitiste kompleksis ja nende teenindamiseks vajalikul maal ehitatud omavahel ühendatud soojatorustike ja abiseadmete võrguga ühendatud või ühendatav talituslik kogum tarbija varustamiseks soojusega;
5)liitumispunkt on võrgu ja tarbijapaigaldise ühenduskoht;
6)võrgu teeninduspiir on piir, milleni võrguettevõtja lepingu alusel kaugküttesüsteemi haldab;
7)võrgupiirkond on maa-ala, kus asub ja kus arendatakse ühe võrguettevõtja omandis või valduses olevat võrku;
8)tegevuspiirkond on tegevusloaga kindlaks määratud ala, kus soojusettevõtja tegutseb;
9)tarbija on isik, kes ostab võrgu kaudu jaotatavat soojust;
10)võrguettevõtja on ettevõtja, kes kasutab võrku soojuse jaotamiseks;
11)liitumine on tarbijapaigaldise ühendamine võrguga;
12)kütusevabad taastuvad allikad on päikeseenergia ja sellest muundatud soojusenergia, tuuleenergia ja sellest muundatud soojusenergia, maasoojus ja sellest muundatud soojusenergia, hoones kasutatud ja sealt eralduv soojus ja sellest muundatud soojusenergia, kui soojuse tootmiseks on kasutatud taastuvatest energiaallikatest toodetud elektrienergiat, soojusenergiana maapinna all salvestunud energiat või ümbritseva keskkonna energiat;
13)ümbritseva keskkonna energia on looduslik soojusenergia ja keskkonda piiratud alal kogunenud energia, mis on salvestunud ümbritsevas looduslikus õhus ning pinna- või reovees;
14)heitsoojus on tööstus- või elektritootmiskäitises või teenindussektoris kõrvalsaadusena toodetud vältimatu soojusenergia.
§ 3. Energiasäästu sihtprogramm
2. peatükk KAUGKÜTTE KORRALDUS
§ 4. Soojusettevõtja
1)Soojusettevõtja on ettevõtja, kes tegutseb vähemalt ühel tegevusalal, milleks on soojuse tootmine, jaotamine või müük, ning vastutab nende tegevustega seonduvate kaubanduslike, tehniliste või hooldusküsimuste lahendamise eest.
2)Võrguettevõtjast soojusettevõtja on üldhuviteenuse osutaja majandustegevuse seadustiku üldosa seaduse tähenduses.
3)Soojusettevõtja avaldab oma veebilehel järgmise teabe:
1)kaugküttevõrgus kasutatud taastuvast energiaallikast toodetud soojuse, tõhusa koostootmise režiimil toodetud soojuse või jääksoojuse osakaal lõpptarbimises kalendriaasta lõikes;
2)kaugkütte võrgupiirkonna tõhusus.
4)Tõhus kaugkütte võrgupiirkond käesoleva seaduse tähenduses on võrgupiirkond, kus kasutatakse vähemalt 50 protsenti taastuvast allikast muundatud soojusenergiat, 50 protsenti heitsoojust, 75 protsenti koostootmisrežiimis toodetud soojusenergiat või 50 protsenti taastuvast allikast muundatud soojusenergia ja heitsoojuse ning koostootmisrežiimis toodetud soojusenergia kombinatsiooni.
§ 5. Kaugküttepiirkond
1)Kaugküttepiirkond on üldplaneeringu alusel kindlaksmääratud maa-ala, millel asuvate tarbijapaigaldiste varustamiseks soojusega kasutatakse kaugkütet, et tagada kindel, usaldusväärne, efektiivne, põhjendatud hinnaga ning keskkonnanõuetele ja tarbijate vajadustele vastav soojusvarustus.
2)Õigus määrata kaugküttepiirkond oma haldusterritooriumi piires on kohaliku omavalitsuse volikogul. Kaugküttepiirkonna määramise otsus peab lähtuma käesoleva paragrahvi lõikes 1 sätestatud põhimõtetest.
3)Isikud, kes kaugküttepiirkonna määramise ajal ei kasuta kaugkütet, ei ole kohustatud liituma võrguga.
4)Kaugküttepiirkonnas tohib võrguga ühendatud tarbijapaigaldist võrgust eraldada ja ehitatava või rekonstrueeritava ehitise soojusega varustamisel kasutada muud viisi, kui on kaugküte kohaliku omavalitsuse volikogu määratud tingimustel ja korras.
4^1)Kaugküttepiirkonnas võivad tarbijad lisaks kaugküttevõrgust saadavale soojusele osta ka kütusevabadest ja taastuvatest allikatest muundatud soojusenergiat selle tootjatelt.
4^2)Kaugküttepiirkonnas võib tarbija lõpetada kaugkütte tarbimise ning toota oma tarbeks soojust taastuvast energiaallikast, kui kaugkütte võrgupiirkond ei ole tõhus.
5)Enne kaugküttepiirkonna määramist tiheasustusega uusehitisteks planeeritavale maa-alale tuleb analüüsida soojusvarustuse korraldamise võimalusi, lähtudes käesoleva paragrahvi lõikes 1 sätestatud põhimõtetest. Kaugküttepiirkonna määramisel tiheasustusega uusehitisteks planeeritaval maa-alal on võrguga liitumine kohustuslik kõigile kaugküttepiirkonnas asuvatele isikutele, kui kohaliku omavalitsuse volikogu ei näe ette teisiti.
6)Kohaliku omavalitsuse volikogu kaugküttepiirkonna määramise otsuses sätestatakse muu hulgas:
1)kaugküttepiirkonna piirid;
2)võrguga liitumise ning võrgust eraldumise tingimused ja kord, arvestades käesoleva paragrahvi lõigetes 4 ja 5 sätestatut;
3)kaugkütte üldised kvaliteedinõuded;
5)soojusettevõtja arenduskohustus;
6)tingimuste, nõuete ja korra kehtima hakkamise aeg.
7)Käesoleva paragrahvi lõike 6 alusel kehtestatavad tingimused, nõuded ja kord tuleb enne nende kehtestamist kooskõlastada kaugküttepiirkonnas tegutsevate soojusettevõtjatega.
§ 6. Soojuse tootmine, jaotamine ja müük
1)Soojuse tootmine käesoleva seaduse mõistes on tegevus, mille tulemusena saadakse tarbijapaigaldistes kasutatav soojusenergia.
2)Soojuse jaotamine käesoleva seaduse mõistes on soojuse transportimine võrgu kaudu tarbijapaigaldiseni.
3)Soojuse müük käesoleva seaduse mõistes on soojuse üleandmine tarbijale tasu eest või tasuta.
§ 7. Soojusettevõtja kohustused
1)Soojusettevõtja peab tagama tarbijate ja teiste soojusettevõtjate soojusega varustamise vastavuses käesoleva seaduse, tegevusloa tingimuste ja sõlmitud lepinguga.
2)Soojusettevõtja peab oma raamatupidamises pidama eraldi arvestust soojuse tootmise, jaotamise, müügi ja nende tegevustega mitteseotud tegevusalade kohta.
3)Võrgupiirkonnas tegutsev soojuse tootja ja võrguettevõtjast soojusettevõtja on hädaolukorra seaduse § 36 lõike 4 punktis 1 nimetatud elutähtsa teenuse osutaja.
3^1)Soojusettevõtja, kelle tootmise prognoositav maht aastas on vähemalt 10 000 MWh võrgupiirkonna kohta, on kohustatud soojuse tootmiseks tagama niisuguse koguse reservkütuse kasutamise võimaluse, mis tagab soojusvarustuse seitsme ööpäeva jooksul.
4)Reservkütuse koguse arvutamisel lähtutakse eelmise aasta maksimaalsest ööpäevasest tarbimisest.
§ 8. Soojuse müük ja hinnakujundus
1)Tarbija ostab soojust võrguettevõtjalt, kelle võrguga tema valduses olev tarbijapaigaldis on ühendatud.
2)Võrguettevõtja on kohustatud oma võrgupiirkonnas müüma kõigile võrguühendust omavatele tarbijatele soojust vastavalt võrgu tehnilistele võimalustele.
3)Soojuse piirhind tuleb kujundada selliselt, et oleks tagatud:
1)vajalike tegevuskulude, sealhulgas soojuse tootmiseks, jaotamiseks ja müügiks tehtavate kulutuste katmine;
2)investeeringud tegevus- ja arenduskohustuse täitmiseks;
2^1)investeeringud elutähtsa teenuse toimepidevuse tagamiseks;
3)keskkonnanõuete täitmine;
4)kvaliteedi- ja ohutusnõuete täitmine;
5)põhjendatud tulukus.
4)Soojusettevõtja peab avalikustama oma võrgupiirkonnas soojuse piirhinna vähemalt üks kuu enne selle kehtima hakkamist.
§ 9. Soojuse hinna kooskõlastamine
1)Konkurentsiametiga peab kooskõlastama müüdava soojuse piirhinna igale võrgupiirkonnale eraldi soojusettevõtja, kes:
1)müüb soojust tarbijale;
2)müüb soojust võrguettevõtjale edasimüügiks tarbijale;
3)toodab soojust elektri ja soojuse koostootmise protsessis.
4)Soojusettevõtja, kes on kohustatud kooskõlastama soojuse piirhinna, võib müüa soojust hinnaga, mis ei ületa kooskõlastatud piirhinda.
5)Konkurentsiamet teeb käesoleva paragrahvi lõikes 1 nimetatud piirhindade kooskõlastamise kohta otsuse 30 päeva jooksul alates nõuetekohase hinnataotluse esitamisest. Eriti keeruka või töömahuka kooskõlastamistaotluse menetlemisel võib Konkurentsiamet seda tähtaega pikendada 90 päevani, teatades tähtaja pikendamisest enne esialgse tähtaja möödumist taotluse esitajale.
6)Konkurentsiameti nõudel peab soojuse müüja selgitama ja põhjendama piirhindade moodustamise aluseid.
7)Käesoleva paragrahvi lõikes 4 nimetatud piirhinna kooskõlastamise taotluse menetlemise tähtaeg peatub, kui Konkurentsiametile ei ole esitatud tema nõutud teavet, mis on vajalik hinnataotluse kooskõlastamiseks.
8)Käesoleva paragrahvi lõikes 1 nimetatud soojusettevõtja, kes taotleb piirhinna kooskõlastamist, peab lubama oma raamatupidamist kontrollida Konkurentsiametil ning andma oma majandustegevuse kohta vajalikke selgitusi.
9)Konkurentsiametil on õigus nõuda soojusettevõtjalt või riigiasutuselt või kohaliku omavalitsuse asutuselt lisaandmeid, kui seda on vaja piirhinna kooskõlastamise otsuse tegemiseks või esitatud andmete kontrollimiseks.
9^1)Soojusettevõtja on kohustatud jälgima oma tegevusest sõltumatuid asjaolusid, mis mõjutavad soojuse hinda tarbijale, ja esitama Konkurentsiametile uue piirhinna kooskõlastamise taotluse hiljemalt 30 päeva jooksul, arvates asjaolu ilmnemisest, mis võib vähendada soojuse hinda tarbijale enam kui 5 protsendi võrra.
10)Soojusettevõtja võib taotleda Konkurentsiametilt hinnavalemi kooskõlastamist kuni kolmeks aastaks. Hinnavalemit kasutatakse soojuse piirhinna kooskõlastamiseks soojusettevõtja taotlusel tema tegevusest sõltumatute ja soojuse hinda mõjutavate tegurite ilmnemisel. Otsuse piirhinna kooskõlastamise taotluse kohta hinnavalemi alusel teeb Konkurentsiamet kümne tööpäeva jooksul, alates nõuetekohase taotluse saamisest.
10^1)Konkurentsiamet võib piirhinna kooskõlastuse kehtetuks tunnistada ja kehtestada soojusettevõtjale ajutise soojuse müügi hinna olukorras, kus soojusettevõtja müüb soojust hinnaga, mis ei vasta käesoleva seaduse § 8 lõikes 3 sätestatud tingimustele, ning on jätnud täitmata Konkurentsiameti ettekirjutuse. Konkurentsiameti poolt kehtestatud hind kehtib seni, kuni soojusettevõtja kooskõlastab uue soojuse piirhinna Konkurentsiametiga.
10^2)Käesoleva paragrahvi lõikes 10^1  nimetatud hinna kehtestamisel võtab Konkurentsiamet aluseks soojusettevõtja kehtiva hinnastruktuuri, ettekirjutuse tegemise aastale eelnenud majandusaasta põhjendatud kulud ja põhjendatud tulukuse määra. Kui soojusettevõtjale on kooskõlastatud hinnavalem, lähtub Konkurentsiamet hinna kehtestamisel hinnavalemist. Valdkonna eest vastutav minister kehtestab määrusega soojuse hinna kehtestamise korra, lähtudes käesolevas lõikes sätestatud alustest.
11)Konkurentsiamet ei või avaldada seoses piirhinna kooskõlastamisega saadud teavet kolmandatele isikutele, välja arvatud juhul, kui teabe avaldamine on ette nähtud seadusega või kui teabe edastamine on vajalik käesolevast seadusest tulenevate kohustuste täitmiseks.
3. peatükk VÕRGU TOIMIMINE
§ 10. Võrguga liitumine
1)Võrguettevõtja on kohustatud võrgu tehniliste võimaluste piires ühendama võrguga kõik võrguettevõtja võrgupiirkonnas asuvad liitumistaotluse esitanud isikute (edaspidi liituja)tarbijapaigaldised, kui sellega ei seata ohtu varasemate liitujate varustuskindlust.
1^1)Korteriomanditeks jagatud kinnisomandi puhul on liitujaks korteriühistu. Korteriomanik võib olla liitujaks juhul, kui on võimalik tema tarbijapaigaldise ühendamine võrguga käesoleva seaduse nõuetele vastava liitumispunkti kaudu.
2)Liitumistaotluse rahuldamisest keeldumist peab võrguettevõtja kirjalikult põhjendama 30 päeva jooksul, alates taotluse saamisest.
3)Liituja taotluse alusel väljastab võrguettevõtja võrguga liitumise tingimused (edaspidi liitumistingimused).
4)Liitumistingimused peavad olema:
1)läbipaistvad ja üheselt mõistetavad;
2)sarnaste liitujate suhtes võrdse kohtlemise põhimõtet järgivad;
3)konkreetse liitumise tehnilisi ja majanduslikke tingimusi arvestavad;
4)võrgu arendamise ja stabiilsuse huve arvestavad;
5)võrgu tehnilisi võimalusi arvestavad.
5)Liitumistingimustes määratakse kindlaks:
1)liitumispunkt;
2)mõõtesüsteemi asukoht;
3)võrgu teeninduspiir;
4)liituja ja võrguettevõtja kohustused;
5)liitumistasu kalkulatsioon;
6)liitumistingimuste kehtivusaeg;
7)muud eritingimused.
6)Võrguga ühendatud tarbijapaigaldise või selle osade vahetamist või selle omaniku või valdaja vahetumist ei loeta käesoleva seaduse mõistes võrguga liitumiseks ja omanikult või valdajalt ei võeta liitumistasu, kui üheaegselt on täidetud järgmised tingimused:
1)liitumispunkti asukoht ei muutu;
2)ei taotleta tehniliste tingimuste muutmist;
3)on säilinud tehnilised võimalused liituja tarbijapaigaldise ühendamiseks.
§ 11. Võrguga liitumise lepingu sõlmimine
1)Võrguga liitumiseks sõlmivad võrguettevõtja ja võrguga ühendatava tarbijapaigaldise omanik või valdaja kirjaliku liitumislepingu (edaspidi leping).
2)Lepingus määratakse muu hulgas kindlaks:
1)liitumispunkt;
2)mõõtesüsteemi asukoht;
3)võrgu teeninduspiir;
4)liitumistasu suurus;
5)liitumise tehnilised tingimused;
6)lepingu täitmise tähtaeg.
3)Konkurentsiametil on õigus kontrollida käesoleva seaduse § 9 lõikes 1 nimetatud soojusettevõtja tegevuse põhjendatust liitumistaotluse rahuldamisest keeldumisel, liitumistasu määramisel ja lepingutingimuste kehtestamisel.
4)Käesoleva paragrahvi lõikes 1 nimetatud leping on soojuse ostu-müügilepingu sõlmimise aluseks.
§ 12. Liitumistasu arvutamine
1)Võrguettevõtjal on õigus võtta võrguga liitujalt põhjendatud liitumistasu.
2)Liitumistasu arvutamisel lähtutakse sellest, et tagada konkreetseks liitumiseks vajalik:
1)investeeringute katmine;
2)keskkonnanõuete täitmine;
3)kvaliteedi- ja ohutusnõuete täitmine;
4)põhjendatud tulukus.
3)Liitumistasu suuruse arvutab võrguettevõtja.
4)Kui lepingujärgseid liitumise tehnilisi tingimusi muudetakse võrguettevõtja algatusel, tasub kulud võrguettevõtja.
5)Võrguettevõtja võib võtta põhjendatud tasu soojuse tarbimise tehniliste tingimuste muutmise eest, mis toimub tarbija algatusel.
§ 13. Võrguettevõtja võrgupiirkond
1)Võrguettevõtja peab kindlaks määrama oma võrgupiirkonna ning tagama võrkude asendiplaani ja kirjelduse kättesaadavuse kõigile huvitatud isikutele.
2)Võrguettevõtjal võib olla mitu võrgupiirkonda, mis koos moodustavad võrguettevõtja tegevuspiirkonna.
3)Eri võrguettevõtjate võrgupiirkonnad võivad kattuda.
§ 14. Võrguettevõtja kohustused
1)Võrguettevõtja on kohustatud tagama võrguühendust omavate tarbijate varustamise soojusega käesoleva seaduse, tegevusloa tingimuste või kohaliku omavalitsuse volikogu otsuse ja sõlmitud lepingu kohaselt.
2)Võrguettevõtja vastutab tema omandis või valduses oleva võrgu toimimise ja korrasoleku eest.
3)Võrguettevõtja on kohustatud arendama võrku selliselt, et oleks tagatud võrguettevõtja võrgupiirkonnas olevate tarbijapaigaldiste võrku ühendamine.
4)Võrguettevõtja peab korraldama võrgust tarbitava soojuse koguste mõõtmise ja pidama sellekohast arvestust, kui ei ole kokku lepitud teisiti.
5)Võrguettevõtja on kohustatud andma kõigile teistele tema tegevuspiirkonna võrguettevõtjatele vajalikku informatsiooni, et tagada soojuse jaotamine ja müük viisil, mis on kooskõlas võrgu kindla ja tõhusa kasutamisega.
6)Võrguettevõtja võib oma tegevuse lõpetada ainult juhul, kui ta on andnud käesolevast paragrahvist tulenevad kohustused üle teisele ettevõtjale.
7)Võrguettevõtja peab vähemalt 12 kuud enne oma tegevuse lõpetamist Konkurentsiametit kirjalikult informeerima lõpetamisajast ja -kavast ning esitama piisava ülevaate abinõudest, mis tagavad käesolevas paragrahvis esitatud nõuete täitmise.
§ 14^1. Soojuse ostu korraldus
1)Soojuse tootja teeb soojuse tootmiseks investeeringuid ja võrguettevõtja sõlmib vastavalt vajadusele investeeringukindluse tagamiseks lepinguid tähtajaga kuni 12 aastat alates tootmisseadmega tootmise alustamisest, arvestades käesoleva seaduse § 1 lõikes 2 sätestatud põhimõtteid. Võimaluse korral eelistatakse valdavalt taastuvatest energiaallikatest toodetud soojust või valdavalt tõhusa koostootmise režiimis taastuvatest energiaallikatest, jäätmetest jäätmeseaduse tähenduses, turbast või põlevkivitöötlemise uttegaasist toodetud soojust ning parimat olemasolevat keskkonnasäästlikku tehnoloogiat.
2)Kui tekib vajadus uute tootmisvõimsuste järele ja/või lepingute sõlmimiseks on kirjalikult soovi avaldanud mitu ettevõtjat, korraldab võrguettevõtja lepingu sõlmimiseks konkursi.
3)Kui võrguettevõtja ja soojuse tootja on sama juriidiline isik, kohaldatakse võrguettevõtja poolt soojuse tootmisesse tehtud investeeringule lepingu suhtes kohaldatavaid sätteid.
4)Võrguettevõtja kohustub Konkurentsiametiga eelnevalt kooskõlastama soojuse ostmise lepingute sõlmimise või uutesse tootmisvõimsustesse investeeringute tegemise ja konkursi korraldamise tingimused, arvestades käesoleva paragrahvi lõigetes 1 ja 2 sätestatud tingimusi.
5)Valdkonna eest vastutav minister kehtestab määrusega konkursi korraldamise korra ning pakkumiste hindamise metoodika, et hinnata käesoleva paragrahvi lõigetes 1 ja 2 nimetatud lepingute sõlmimise ja investeeringute tegemise vastavust seaduses sätestatud tingimustele.
6)Konkurentsiamet menetleb käesoleva paragrahvi lõikes 4 nimetatud kooskõlastuse andmist analoogselt käesoleva seaduse § 9 lõikes 5 sätestatud korrale. Konkurentsiamet jätab kooskõlastuse andmata, kui käesoleva seaduse § 1 lõikes 2 sätestatud põhimõtted, käesolevas paragrahvis sätestatud tingimused või muud käesolevast seadusest tulenevad nõuded ei ole täidetud.
7)Kui Konkurentsiametil on põhjendatud kahtlus, et soojuse tootmine võrgupiirkonnas on majanduslikult ebaefektiivne või enne käesoleva paragrahvi jõustumist sõlmitud lepingu alusel ei ole tagatud käesoleva paragrahvi lõikes 1 sätestatud tingimuste täitmine, on Konkurentsiametil õigus teha võrguettevõtjale ettekirjutus konkursi korraldamiseks lähtuvalt käesolevas paragrahvis sätestatud põhimõtetest.
8)Enne 2010. aasta 1. novembrit soojuse tootja ja võrguettevõtja poolt sõlmitud soojuse ostmise lepingud loetakse kehtivaks kuni nende lõppemise tähtajani, kuid mitte kauem kui 12 aastat alates tootmisseadmega soojuse tootmise alustamisest, tingimusel et soojust toodetakse lähtuvalt käesoleva seaduse § 1 lõikes 2 ja käesoleva paragrahvi lõikes 1 sätestatud põhimõtetest. Nimetatud tähtaja möödumisel võib võrguettevõtja korraldada vabanenud võimsustele konkursi käesolevas paragrahvis sätestatud korras.
9)Võrguettevõtja esitab loetelu kehtivatest lepingutest, mis on tema ja soojuse tootja vahel sõlmitud enne 2010. aasta 1. novembrit Konkurentsiametile hiljemalt 2010. aasta 31. detsembril.
10)Käesolevas paragrahvis sätestatu ei vabasta soojusettevõtjat kohustusest kooskõlastada Konkurentsiametiga soojuse piirhind käesoleva seaduse §-s 9 sätestatud korras.
11)Käesolevat paragrahvi ei kohaldata võrguettevõtjale, kes jaotab soojust tõhusas kaugküttes ja -jahutuses energiamajanduse korralduse seaduse tähenduses.
§ 15. Mõõtmine ja mõõtesüsteemide paigaldamine
1)Võrguettevõtja peab tagama kõigi tema võrku sisenevate ja võrgust väljuvate soojusekoguste kindlaksmääramise, mõõteandmete kogumise ja töötlemise.
2)Võrguettevõtja paigaldab oma valduses olevas võrgus projektikohase soojusmõõtesüsteemi koos vajalike abivahenditega omal kulul, kui lepingus ei ole sätestatud teisiti.
3)Kui olemasolev tarbija soojusmõõtesüsteem ei vasta kehtivatele tehnilistele nõuetele, asendab võrguettevõtja selle omal kulul, kui lepingus ei ole sätestatud teisiti.
4)Kui tarbija soovib tarbijapaigaldise võimsust muuta, vahetab või seadistab võrguettevõtja soojusmõõtesüsteemi ja tarbimisvõimsust piiravad seadmed ning tarbija katab ümberseadistamisega seotud kulud.
§ 16. Ebaseaduslik kasutamine
1)Soojuse ebaseaduslik kasutamine on:
1)tarbimine tegelikult tarbitud kogust varjates või vähendades arvestusseadmete rikkumise, näidu moonutamise, mõõtesüsteemi või selle osade või sulgearmatuuri rikkumise teel;
2)mõõtmata tarbimine võrguühenduselt võrguettevõtja loata;
3)tarbimine ilma kehtiva kirjaliku ostu-müügilepinguta.
2)Ebaseaduslikult kasutatud soojuse eest võib võrguettevõtja nõuda tasu ebaseaduslikult kasutatud soojuse koguse kuni kolmekordse maksumuse ulatuses.
3)Ebaseaduslikult kasutatud soojuse koguse ja selle maksumuse määramise korra kehtestab valdkonna eest vastutav minister.
§ 17. Soojusvarustuse katkestamine ja taastamine
1)Võrguettevõtjal on õigus katkestada võrguühendus tarbijale või teisele soojusettevõtjale ette teatamata, kui on ohustatud inimeste elu, tervis, vara või keskkond.
2)Võrguettevõtjal on õigus katkestada võrguühendus soojuse ebaseadusliku kasutamise tuvastamise hetkest viivitamata.
3)Võrguettevõtjal on õigus katkestada soojusvarustus, teatades sellest vähemalt seitse päeva ette, kui:
1)tarbija on ületanud liitumistingimustega temale antud õigusi või ei ole täitnud nende tingimustega endale võetud kohustusi;
2)on takistatud võrguettevõtja ligipääs tarbija või teise soojusettevõtja omandis või valduses oleval territooriumil asuvatele mõõtesüsteemidele nende kontrollimiseks või asendamiseks või muude võrgutööde tegemiseks;
3)tarbija või soojusettevõtja võlgneb soojuse eest.
4)Enne soojusvarustuse katkestamist käesoleva paragrahvi lõikes 3 nimetatud juhtudel on võrguettevõtja kohustatud andma tarbijale või teisele soojusettevõtjale mõistliku tähtaja puuduse kõrvaldamiseks ning teda kirjalikult hoiatama, et puuduse kõrvaldamata jätmise korral katkestatakse võrguühendus. Teatises peavad sisalduma:
1)soojusvarustuse katkestamise põhjus;
2)puuduse kõrvaldamise tähtaeg.
4^1)Kui tarbija on jätnud võrguettevõtjaga sõlmitud lepingus ettenähtud tasu maksmata, võib eluruumi kütmiseks vajaliku soojusvarustuse ajavahemikus 1. oktoobrist kuni 30. aprillini katkestada üksnes pärast seda, kui käesoleva paragrahvi lõikes 4 nimetatud teatise saamisest on möödunud 90 päeva ja tarbija ei ole soojusvarustuse katkestamise aluseks olnud asjaolu selle aja jooksul kõrvaldanud.
5)Käesoleva paragrahvi lõikes 3 loetletud põhjustel katkestatud võrguühendus ning soojusvarustus taastatakse tingimusel, et leping ei ole lõpetatud, pärast seda, kui katkestamise põhjus on kõrvaldatud ja tarbija või teine soojusettevõtja on tasunud põhjendatud katkestamis- ja taasühendamiskulud.
4. peatükk TEGUTSEMINE TEGEVUSLOA ALUSEL
§ 18. Loakohustus
1)Tegevusluba peab olema järgmistel tegevusaladel tegutsemiseks:
1)soojuse tootmine;
2)soojuse jaotamine;
3)soojuse müük.
2)Käesoleva paragrahvi lõikes 1 sätestatud loakohustus puudub:
1)soojuse tootmisel, kui tootmise prognoositav maht aastas ei ületa 50 000 MWh ettevõtja kohta või ettevõtja ei tooda soojust elektri ja soojuse koostootmise protsessis;
2)soojuse jaotamisel, kui jaotamise prognoositav maht aastas ei ületa 50 000 MWh ettevõtja kohta;
3)soojuse müügil, kui müügi prognoositav maht aastas ei ületa 50 000 MWh ettevõtja kohta;
4)soojuse müügil, kui soojusettevõtja kuulub kontserni ja kontserni summaarne soojuse müük Eestis isikutele, kes ei kuulu kontserni, ei ületa 50 000 MWh aastas;
5)soojuse müügil, kui soojusettevõtja ei tooda soojust elektri ja soojuse koostootmise protsessis;
6)kui isik müüb soojust ainult oma liikmetele, rentnikele või üürnikele ning selline müük ei ole tema põhitegevus ja toimub ühe kinnistu või vallasasjaks oleva ehitise ja selle teenindamiseks vajaliku maa piires.
§ 19. Tegevusloa taotlemine
1)Tegevusloa taotluse lahendab Konkurentsiamet.
2)Tegevusloa taotluses märgitakse lisaks majandustegevuse seadustiku üldosa seaduses sätestatud andmetele taotletav tegevuspiirkond ning esitatakse selles asuvate võrkude asendiplaan ja kirjeldus.
§ 20. Tegevusloa kontrolliese
 Ettevõtjale antakse tegevusluba, kui ta vastab järgmistele nõuetele:
1)ta on äriregistrisse kantud või asutamisel olev aktsiaselts või osaühing, kellel on tehnilised võimalused ja vajaliku oskusega personal tegutsemiseks taotluses märgitud tegevusalal;
2)aastas üle 50 000 MWh soojust müüva soojusettevõtja aktsia- või osakapital on vähemalt 31 950 eurot.
§ 21. Tegevusloa andmise otsustamine
§ 22. Tegevusloa andmisest keeldumine
§ 23. Tegevusloa kõrvaltingimused
 Tegevusloale võib lisada järgmisi kõrvaltingimusi:
1)arenduskohustus käesoleva seaduse § 14 lõike 3 kohaselt;
2)muud tingimused, kui need on vajalikud varustuskindluse või käesolevast seadusest ja selle alusel kehtestatud õigusaktidest tulenevate kohustuste täitmise või eesmärkide saavutamise tagamiseks või konkreetse tegevuse eripära arvestamiseks.
§ 24. Tegevusloa andmete ja tingimuste muutmine
§ 25. Tegevusloa kehtivus
§ 26. Tegevusloa kehtetuks tunnistamine
§ 27. Tegevuse jätkamise kohustus
5. peatükk JÄRELEVALVE
§ 28. Riiklik järelevalve
 Riiklikku järelevalvet käesolevas seaduses ja selle alusel kehtestatud õigusaktides sätestatud nõuete täitmise üle teostab Konkurentsiamet.
§ 29. Riikliku järelevalve erimeetmed
Konkurentsiamet võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32, 50 ja 51 sätestatud riikliku järelevalve erimeetmeid korrakaitseseaduses sätestatud alusel ja korras.
§ 29^1. Riikliku järelevalve erisused
1)Korrakaitseseaduse §-s 50 sätestatud meedet võib kohaldada üksnes sisenemisel kontrollitava ettevõtja esindaja juuresolekul soojusettevõtja territooriumile, ruumidesse ja rajatistesse.
2)Kui ettekirjutus jäetakse korduvalt täitmata, on Konkurentsiametil õigus teha otsus, milles märgitakse ettekirjutuse korduv täitmata jätmine ning mis on ettevõtja tegevusloa kehtetuks tunnistamise aluseks.
§ 29^2. Sunniraha määr
 Ettekirjutuse täitmata jätmise korral võib Konkurentsiamet rakendada enne käesoleva seaduse §-s 30 sätestatud tegevusloa kehtetuks tunnistamise otsuse tegemist asendustäitmise ja sunniraha seaduses sätestatud korras sunnivahendit. Sunniraha ülemmäär on 1300 eurot.
§ 30. Ettekirjutus ja otsus
§ 31. Sundvõõrandamine
§ 32. Vaidluste lahendamine
1)Käesoleva seaduse §-st 5 tulenevate vaidluste korral on Konkurentsiamet kohustatud soojusettevõtja või valla- või linnavalitsuse vastavasisulise taotluse alusel esitama asjas oma põhjendatud arvamuse.
2)Käesoleva paragrahvi lõikes 1 nimetatud arvamus esitatakse kirjalikult 30 päeva jooksul. Asja erilise keerukuse korral võib Konkurentsiamet arvamuse andmise tähtaega pikendada kuni 90 päevani, teavitades sellest taotluse esitajat kirjalikult.
3)Käesoleva paragrahvi lõikes 2 nimetatud tähtaeg peatub ajaks, mil Konkurentsiametile ei ole esitatud tema nõutud teavet, mis on vajalik põhjendatud arvamuse esitamiseks.
4)Käesoleva paragrahvi lõikes 1 nimetatud taotluse lahendamisel võib Konkurentsiamet teha valla- või linnavalitsusele ettepaneku muuta käesoleva seaduse § 5 lõikes 6 sätestatud otsust.
6. peatükk VASTUTUS
7. peatükk RAKENDUSSÄTTED
§ 39. Energiaseaduse alusel riigiga sõlmitud lepingu tähtpäev
Energiaseaduse alusel ettevõtja ja riigi vahel sõlmitud leping kehtib turuloas märgitud tähtpäevani.
§ 40. Turuloa kehtivus
1)Energiaseaduse alusel antud turuluba kehtib turuloas märgitud tähtpäevani.
2)Konkurentsiamet kannab enne käesoleva seaduse jõustumist väljaantud kehtivad turuload riiklikku erinõuetega tegevusaladel tegutsevate ettevõtjate registrisse ühe aasta jooksul, arvates käesoleva seaduse jõustumisest.
§ 41. Ettevõtja tegevuse vastavusse viimine seaduses sätestatud nõuetega
1)Enne käesoleva seaduse jõustumist energiaseaduse alusel tegutsenud soojusettevõtja peab oma tegevuse viima vastavusse käesolevas seaduses sätestatud nõuetega ühe aasta jooksul, arvates käesoleva seaduse jõustumisest.
2)Enne käesoleva seaduse jõustumist kehtinud soojuse hind, millele soojusettevõtja on energiaseaduse alusel saanud kooskõlastuse, loetakse käesoleva seaduse jõustumisel soojusettevõtja müüdava soojuse piirhinnaks.
§ 41^1. Reservkütuse kasutamine soojuse tootmiseks
Käesoleva seaduse § 7 lõikes 3 nimetatud soojusettevõtja peab tagama soojuse tootmiseks reservkütuse kasutamise võimaluse 2008. aasta 1. juuliks.
Keeleseadus
§ 1. Seaduse eesmärk
 Seaduse eesmärk on arendada, säilitada ja kaitsta eesti keelt ning tagada eesti keele kasutamine peamise suhtluskeelena kõikides avaliku elu valdkondades.
§ 2. Seaduse reguleerimisala
1)Seaduses reguleeritakse eesti keele ja võõrkeelte kasutamist suulises ja kirjalikus asjaajamises, avalikus teabes ja teeninduses, eesti viipekeele ja viibeldud eesti keele kasutamist, eesti keele oskuse nõudeid ja hindamist, seaduses ja seaduse alusel sätestatud nõuete täitmise riiklikku ja haldusjärelevalvet ning vastutust seaduse nõuete rikkumise eest.
2)Eraõiguslike juriidiliste isikute ja füüsiliste isikute keelekasutust reguleeritakse, kui see on õigustatud põhiõiguste kaitseks või avalikes huvides. Avalikud huvid käesoleva seaduse tähenduses on ühiskonna turvalisus, avalik kord, avalik haldus, haridus, tervishoid, tarbijakaitse ja tööohutus. Eesti keele kasutamise ja keeleoskuse nõue peab olema põhjendatud ning proportsionaalne taotletava eesmärgiga ega tohi moonutada piiratavate õiguste olemust.
3)Võõrkeelt, sealhulgas vähemusrahvuse keelt kasutavate isikute õigused tagatakse kooskõlas teiste seaduste ning välislepingutega. Võõrkeelte toetamise meetmed ei tohi kahjustada eesti keelt.
4)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
2. peatükk Keelepoliitika ja keelevaldkonna juhtimine
§ 3. Eesti keele staatus
1)Eesti riigikeel on eesti keel.
2)Eesti viipekeel on iseseisev keel ning viibeldud eesti keel on eesti keele esinemiskuju.
3)Riik toetab eesti keele piirkondlike erikujude (edaspidi murdekeel)kaitset, kasutamist ja arendamist.
§ 4. Ametlik ja avalik keelekasutus ning eesti kirjakeele norm
1)Ametlik keelekasutus on riigi ametiasutuse ja valitsusasutuse hallatava riigiasutuse (edaspidi riigiasutus)ning kohaliku omavalitsuse ametiasutuse ja kohaliku omavalitsuse ametiasutuse hallatava asutuse (edaspidi kohaliku omavalitsuse asutus), notari, kohtutäituri ja vandetõlgi ning nende büroo või muu avaliku halduse ülesandeid täitma volitatud asutuse, kogu või isiku dokumentide, veebilehe, siltide, viitade ja teadaannete keelekasutus. Ametlik keelekasutus peab vastama eesti kirjakeele normile (edaspidi kirjakeele norm). Murdekeele põlisel kasutusalal võib kirjakeele normi kohasele tekstile lisada samasisulise teksti vastavas murdekeeles.
2)Kirjakeele normi all mõistetakse õigekirjutuslike, grammatiliste ja sõnavaraliste normingute ja soovituste süsteemi. Kirjakeele normi rakendamise korra kehtestab Vabariigi Valitsus määrusega.
3)Muudes avalikkusele suunatud tekstides, millele ei kohaldata ametliku keelekasutuse nõuet, sealhulgas eesti keele kasutamisel meedias, järgitakse keelekasutuse head tava.
§ 5. Võõrkeel ja vähemusrahvuse keel
1)Iga muu keel peale eesti keele ja eesti viipekeele on võõrkeel.
2)Vähemusrahvuse keel on võõrkeel, mida vähemusrahvusest isikud on Eestis põliselt kasutanud emakeelena.
3)Vähemusrahvusest isik käesoleva seaduse tähenduses on Eesti kodanik, kes omab kauaaegseid, kindlaid ja kestvaid sidemeid Eestiga ning erineb eestlastest keele poolest.
§ 6. Keelevaldkonna korraldamine
1)Keelevaldkonda, sealhulgas keeleõpet, eestikeelse oskussõnavara ja eesti keelele suunatud keeletehnoloogia arendamist ning rakendamist ja eesti keele alast teadus- ja arendustegevust suunab ja koordineerib Haridus- ja Teadusministeerium.
2)Riik toetab eestikeelse laiale kasutajaskonnale suunatud ja õppeotstarbelise tarkvara kasutamist.
§ 7. Eesti keelenõukogu
 Eesti keelenõukogu nõustab Vabariigi Valitsust keelepoliitika arendamisel ja elluviimisel. Vabariigi Valitsus kehtestab Eesti keelenõukogu põhimääruse ning kinnitab valdkonna eest vastutava ministri ettepanekul selle koosseisu ja esimehe.
3. peatükk Suuline ja kirjalik asjaajamine
§ 8. Õigus eestikeelsele suulisele ja kirjalikule asjaajamisele ja teabele
1)Igaühel on õigus eestikeelsele suulisele ja kirjalikule asjaajamisele (edaspidi koos asjaajamine)riigiasutuses, sealhulgas Eesti välisesinduses, kohaliku omavalitsuse asutuses, notari, kohtutäituri ja vandetõlgi juures ning nende büroos, kultuuriomavalitsuses ning Eestis registreeritud muus asutuses, äriühingus, mittetulundusühingus, korteriühistus ja sihtasutuses.
2)Kurdi või vaegkuulja eesti viipekeelse ja viibeldud eestikeelse suulise asjaajamise õigus käesoleva paragrahvi lõikes 1 nimetatud asutustes tagatakse tõlketeenuse võimaldamisega õigusaktides sätestatud korras.
3)Töötajale ja ametnikule tagatakse eestikeelne tööalane teave, kui seadus ei sätesta teisiti.
§ 9. Vähemusrahvuse keele kasutamise õigus
1)Omavalitsusüksuses, kus vähemalt pooled püsielanikud on vähemusrahvusest, on igaühel õigus pöörduda selle omavalitsusüksuse territooriumil tegutseva riigiasutuse ja kohaliku omavalitsuse asutuse poole ning saada nendelt ja nende ametnikult ja töötajalt eesti keeles antavate vastuste kõrval ka vastuseid selle vähemusrahvuse keeles.
2)Omavalitsusüksuse püsielanik käesoleva seaduse tähenduses on Eesti kodanik, alalist elamisõigust omav Euroopa Liidu kodanik ja tema perekonnaliige või pikaajalise elaniku elamisloa alusel Eestis elav välismaalane, kelle püsiv elukoht, see on elukoht, mille andmed on kantud Eesti rahvastikuregistrisse (edaspidi rahvastikuregister), asub kõnealuses vallas või linnas.
3)Vähemusrahvusest püsielanike osakaalu määratlemisel omavalitsusüksuses lähtutakse rahvastikuregistri andmetest kõnealuse aasta 1. jaanuari seisuga.
§ 10. Asjaajamiskeel
1)Riigiasutuse ja kohaliku omavalitsuse asutuse asjaajamine toimub eesti keeles. Eestikeelse asjaajamise nõue laieneb ka riigi enamusosalusega äriühingule, riigi asutatud sihtasutusele ja riigi osalusega mittetulundusühingule.
2)Kaitseväe ja Kaitseliidu teenistus- ja käskluskeel on eesti keel.
3)Kohtueelse menetluse ja kohtumenetluse keelekasutus sätestatakse asjakohaste seadustega.
4)Riigi- ja kohaliku omavalitsuse ametnik esineb Eesti eestikeelses meedias eesti keeles.
§ 11. Püsielanike keele kasutamine asjaajamiskeelena
 Omavalitsusüksuses, mille püsielanike enamiku keel ei ole eesti keel, võib kohaliku omavalitsuse sisemise asjaajamise keelena selle kohaliku omavalitsuse volikogu ettepanekul ja Vabariigi Valitsuse otsusel kasutada lisaks eesti keelele omavalitsusüksuse püsielanike enamiku keelt.
§ 12. Asjaajamine võõrkeeles
1)Kui riigiasutusele või kohaliku omavalitsuse asutusele esitatakse võõrkeelne avaldus või muu dokument, on asutusel õigus nõuda dokumendi esitajalt selle tõlget eesti keelde, välja arvatud käesoleva seaduse §-s 9 sätestatud juhul. Tõlke nõudmisest antakse avalduse või muu dokumendi esitajale viivitamata teada.
2)Seaduses sätestatud juhtudel on riigiasutusel või kohaliku omavalitsuse asutusel õigus nõuda vandetõlgi tehtud tõlget. Kui nõutud tõlget ei esitata, võib riigiasutus või kohaliku omavalitsuse asutus dokumendi tagastada või esitaja nõusolekul ja kulul tõlkida.
3)Riigiasutus või kohaliku omavalitsuse asutus vastab võõrkeelsele dokumendile eesti keeles, välja arvatud käesoleva seaduse §-s 9 sätestatud juhul. Kui dokumendi saaja avaldab soovi saada võõrkeelset vastust, siis võidakse vastus võõrkeelde tõlkida dokumendi saaja kulul. Dokumendi saaja ja riigiasutuse või kohaliku omavalitsuse asutuse kokkuleppel võib võõrkeelsele dokumendile vastata mõlemale poolele arusaadavas võõrkeeles.
4)Suulisel asjaajamisel riigiasutuse ja kohaliku omavalitsuse asutuse ametniku ning töötajaga, samuti Eesti Vabariigi välisesinduses ning notari, kohtutäituri ja vandetõlgiga ning nende büroos võib poolte kokkuleppel kasutada ka võõrkeelt. Kui kokkulepet ei saavutata, suheldakse tõlgi vahendusel ning kulud katab eesti keelt mittevaldav isik, kui seadusega ei sätestata teisiti. Käesolevat lõiget ei kohaldata käesoleva seaduse §-s 9 sätestatud juhul.
§ 13. Välissuhtluse keel
 Riigiasutusel ja kohaliku omavalitsuse asutusel ning nende ametnikul ja töötajal on õigus kasutada välissuhtluses mõlemale poolele sobivat keelt.
§ 14. Aruandluse keel
 Eestis registreeritud asutus, äriühing, mittetulundusühing, sihtasutus ja füüsilisest isikust ettevõtja esitavad seadustega ettenähtud aruanded eesti keeles.
§ 15. Pitsati, templi ja kirjaplangi keel
 Eestis registreeritud asutuse, äriühingu, mittetulundusühingu, sihtasutuse või füüsilisest isikust ettevõtja avalikus suhtluses kasutatav pitsat, tempel ja kirjaplank on eestikeelsed. Eestikeelsele tekstile võib asutus, äriühing, mittetulundusühing, sihtasutus või füüsilisest isikust ettevõtja lisada tõlke võõrkeelde. Suhtlemisel välisriigi isikuga, samuti välissuhtluses võib kasutada võõrkeelset kirjaplanki.
4. peatükk Eestikeelne teave ja teenindamine
§ 16. Teabekeel
1)Avalikku kohta paigaldatud viidad, sildid, ettevõtte liiginimetus ja välireklaam, sealhulgas poliitilise agitatsiooni eesmärgil paigaldatud välireklaam, ning juriidilise isiku teadaanded peavad olema eestikeelsed.
2)Avalikku kohta paigaldatud viitadele, siltidele, ettevõtte liiginimetusele ja välireklaamile võib lisada teksti tõlke võõrkeelde, kusjuures eestikeelne tekst peab olema esikohal ega tohi olla halvemini vaadeldav kui võõrkeelne tekst.
3)Kaubamärgi kasutamisel isiku tegevuskoha tähisena või välireklaamis tuleb kaubamärgi võõrkeelne osa, mis sisaldab olulist teavet tegevuskoha, pakutava kauba või teenuse kohta, esitada ka eestikeelsena, kahjustamata seejuures kaubamärgi eristusvõimet ja kohaldamata käesoleva paragrahvi lõiget 2. Nimetatud teabe võib esitada ka tegevuskoha sissepääsu juures.
4)Kui Eestis registreeritud asutusel, äriühingul, mittetulundusühingul, sihtasutusel või füüsilisest isikust ettevõtjal on avalikkusele suunatud võõrkeelne veebileht, peab see sisaldama vähemalt kokkuvõtvat eestikeelset teavet tema tegevusvaldkonna või pakutavate kaupade või teenuste kohta.
5)Avalikel üritustel peab korraldaja tagama olulise võõrkeelse teabe tõlke eesti keelde.
§ 17. Tarbija õigus eestikeelsele teabele
1)Kaupade ja teenuste tarbijal on õigus eestikeelsele teabele ja teenindamisele tarbijakaitseseaduse alusel.
2)Isikul, kes ei ole tarbija tarbijakaitseseaduse § 2 lõike 1 punkti 1 tähenduses, on õigus saada kauplejalt kauba või teenuse omaduste ja kasutamistingimuste kohta eestikeelset teavet.
§ 18. Audiovisuaalse teose, tele- ja raadiosaate ning reklaami võõrkeelse teksti tõlge
1)Audiovisuaalse teose, sealhulgas saate ja reklaami avalikul esitamisel ja edastamisel tagab audiovisuaalmeediateenuse osutaja või ettevõtja, et võõrkeelsele tekstile on lisatud sellele sisult ja vormilt vastav eestikeelne tõlge.
2)Eestikeelset tõlget ei nõuta keeleõppesaadete, vahetult taasedastatavate saadete või omatoodetud võõrkeelsete uudiste diktoriteksti ja otsesaadete puhul. Nimetatud eestikeelse tõlketa võõrkeelsete uudiste ja otsesaadete maht ei tohi ületada kümme protsenti nädala omatoodangu mahust.
3)Eestikeelset tõlget ei nõuta võõrkeelsele kuulajale suunatud raadiosaadete puhul. Eestikeelses raadiosaates sisalduvad võõrkeelsed kõnetekstid tõlgitakse eesti keelde.
§ 19. Lepingu keel
 Tööleping ja võlaõigusseaduse alusel sõlmitud leping, mis lepingu ühe poole jaoks ei seondu majandus- ja kutsetegevusega, samuti avaliku teenuse osutamise leping sõlmitakse eesti keeles, kui osapooled ei lepi kokku mõne muu keele kasutamises.
§ 20. Nimed
1)Kohanime kirjutamisel lähtutakse kohanimeseaduses sätestatust.
2)Isikunime kirjutamisel lähtutakse nimeseaduses sätestatust.
3)Ärinime kirjutamisel lähtutakse äriseadustikus sätestatust.
4)Eesti koha-, isiku- ja ärinime, asutuse või mittetulundusühingu ja sihtasutuse nime rahvusvaheline ladinatäheline kuju on samane Eestis kasutatavaga. Muud tähestikku kasutavas keeles rakendatakse nimeseaduse alusel kehtestatud ümberkirjutusreegleid.
§ 21. Eesti seadusandliku kogu nime kasutamine
1)Eesti seadusandliku kogu nime Riigikogu ei tõlgita ning see kirjutatakse ladina tähestikku kasutavas võõrkeeles samaselt eesti keelega, muud tähestikku kasutavas keeles vastavuses nimeseaduse alusel kehtestatud ümberkirjutusreeglitega.
2)Eesti seadusandliku kogu nime Riigikogu võib mitteametlikus kasutuses asendada sõnaga „parlament” nii eesti keeles kui ka võõrkeeles.
§ 22. Riiklik registreerimismärk
 Riikliku registreerimismärgi tähelises osas võib kasutada ainult ladina tähti.
5. peatükk Eesti keele oskus, selle hindamine ja kontrollimine
§ 23. Eesti keele oskuse ja kasutamise nõuded
1)Ametnik, riigiasutuse ja kohaliku omavalitsuse asutuse töötaja, samuti avalik-õigusliku juriidilise isiku ja selle asutuse töötaja, avalik-õigusliku juriidilise isiku liige, notar, kohtutäitur, vandetõlk ja nende büroo töötaja peavad oskama ja kasutama eesti keelt tasemel, mis on vajalik teenistuskohustuste või tööülesannete täitmiseks.
2)Äriühingu, mittetulundusühingu ja sihtasutuse töötajale ning füüsilisest isikust ettevõtjale ja tema töötajale, samuti seadusest tuleneva kohustusliku liikmesusega mittetulundusühingu juhatuse liikmele kehtestatakse eesti keele oskuse nõuded, kui see on õigustatud avalikes huvides.
3)Kohustusliku keeleoskustaseme määramisel võetakse aluseks Euroopa Nõukogu koostatud Euroopa keeleõppe raamdokumendis määratletud keeleoskustasemed, mille kirjeldus esitatakse käesoleva seaduse lisas 1.
4)Ametniku, töötaja ja füüsilisest isikust ettevõtja eesti keele oskuse ja kasutamise nõuded kehtestab Vabariigi Valitsus määrusega. Määruses reguleeritakse käesoleva paragrahvi lõigetes 1 ja 2 nimetatud isikute eesti keele oskuse ja kasutamise nõudeid, lähtudes töö iseloomust ja töö- või ametikoha keelekasutusolukorrast.
5)Eesti keele oskuse nõudeid ei kohaldata isikule, kes töötab Eestis tähtajaliselt väliseksperdi või välisspetsialistina. Välisõppejõule ja välisteadustöötajale ei kohaldata eesti keele oskuse nõudeid, kui ta on Eestis töötanud vähem kui viis aastat.
§ 24. Eesti keele tasemeeksam
1)Eesti keele oskust hinnatakse tasemeeksamil.
2)Tasemeeksamite läbiviijate ja hindajate loetelu kinnitab valdkonna eest vastutav minister käskkirjaga.
3)Tasemeeksamite ülesehituse ning läbiviimise korra kehtestab valdkonna eest vastutav minister määrusega.
4)Tasemeeksamite koostamise, korraldamise, hindamise ja analüüsimise korraldab Haridus- ja Noorteamet.
§ 25. Eesti keele tasemeeksami tulemuse vaidlustamine
1)Kui eksaminand ei ole rahul tasemeeksami tulemusega, on tal õigus 30 päeva jooksul pärast selle teatavaks tegemist esitada Haridus- ja Noorteametile vaie.
2)Tasemeeksamite tulemuste kohta esitatud vaiete läbivaatamiseks moodustatakse tasemeeksamite vaidekomisjon, mille koosseisu kinnitab Haridus- ja Noorteameti peadirektor käskkirjaga.
3)Vaidekomisjon lahendab vaide 30 päeva jooksul pärast selle saamist ning teeb ühe järgmistest otsustest:
1)jätta vaie rahuldamata;
2)rahuldada vaie.
§ 26. Eesti keele oskuse tõendamise erisused
1)Võõrkeelse põhikooli ja gümnaasiumi lõpetamisel väljastatakse eesti keele kui teise keele eksami sooritanule eesti keele tasemeeksami tunnistus põhikooli- ja gümnaasiumiseaduse alusel kehtestatud korras.
2)Kodakondsuse taotleja eesti keele eksami ja eesti keele tasemeeksami ühitamise tingimused kehtestab Vabariigi Valitsus määrusega.
3)Eesti keele tasemeeksamit ei pea sooritama isik, kes on omandanud eesti keeles põhihariduse, keskhariduse või kõrghariduse.
4)Haridus loetakse omandatuks eesti keeles, kui vähemalt 60 protsenti õppetööst toimus eesti keeles.
5)Eesti keele tasemeeksamit ei pea sooritama isik, kes on sooritanud eestikeelse kutseeksami ja töötab kutsetunnistusel märgitud kutsealal.
§ 27. Eesti keele tasemetunnistus
1)Eesti keele tasemeeksami sooritanud isikule väljastab Haridus- ja Noorteamet eesti keele tasemetunnistuse.
1^1)Eesti keele tasemetunnistuse vormi ja väljastamise korra kehtestab valdkonna eest vastutav minister määrusega.
2)Eesti keele tasemeeksamite ja -tunnistuste üle arvestuse pidamiseks asutab Vabariigi Valitsus andmekogu (edaspidi testide andmekogu).
3)Testide andmekogu asutab ja selle põhimääruse, sealhulgas andmete koosseisu, nende säilitamise tähtaja ja juurdepääsuõigused, kehtestab Vabariigi Valitsus määrusega.
4)Testide andmekogu vastutav töötleja on Haridus- ja Noorteamet ning volitatud töötleja määratakse andmekogu põhimääruses.
6)Testide andmekogusse kogutakse järgmisi andmeid:
1)tasemeeksami sooritamise andmed;
2)tasemeeksami läbiviimisega seotud andmed;
3)testiandmed;
4)hindamisandmed;
5)tasemeeksami vaiete andmed;
6)tunnistuste andmed;
7)statistilised andmed.
7)Testide andmekogu põhimääruses võib täpsustada käesoleva paragrahvi lõikes 6 nimetatud andmete koosseisu ja andmekogusse kandmise korda.
8)Testide andmekogusse kantud andmetel on informatiivne ja statistiline tähendus.
§ 28. Tasemeeksamile saatmine ja eesti keele tasemetunnistuse või enne 1999. aasta 1. juulit välja antud tööalase keeleoskuse kategooriatunnistuse kehtetuks tunnistamine
1)Kui riiklikku või haldusjärelevalvet tegeval ametiisikul (edaspidi keeleametnik)on riikliku või haldusjärelevalve käigus tekkinud põhjendatud kahtlus, et kontrollitava isiku keeleoskus ei vasta õigusaktides talle kehtestatud keeleoskustaseme nõuetele, saadetakse isik keeleametniku ettekirjutusega tasemeeksamile.
2)Tasemeeksamile võib keeleametniku ettekirjutusega saata ka käesoleva seaduse § 26 lõikes 3 või 5 nimetatud isiku, kui keeleametnikul on riikliku või haldusjärelevalve käigus tekkinud põhjendatud kahtlus, et isiku keeleoskus ei vasta õigusaktides talle kehtestatud keeleoskustaseme nõuetele.
3)Käesoleva paragrahvi lõikes 1 nimetatud ettekirjutuse täitmiseks tähtaja määramisel võetakse arvesse aega, mis kulub nõutaval tasemel keeleoskuse omandamiseks. Kui isik on sooritanud ettekirjutuses määratud tähtaja jooksul nõutaval tasemel eesti keele eksami, siis on tal õigus taotleda täienduskoolitusasutuse pidajale, kellele on antud tegevusluba tasemeeksamiks ettevalmistamisele suunatud eesti keele täienduskoolituse läbiviimiseks, eesti keele õppe eest tasutud õppemaksu hüvitamist kuni 100 protsendi ulatuses.
4)Käesoleva paragrahvi lõikes 3 nimetatud õppemaks hüvitatakse kodakondsuse seaduse § 8^1  lõike 1 alusel kehtestatud Vabariigi Valitsuse määruses sätestatud piirmäära ulatuses.
5)Eesti keele tasemetunnistusi väljastava asutuse juht algatab kuus kuud pärast käesoleva paragrahvi lõikes 1 nimetatud ettekirjutuse täitmiseks määratud tähtaja saabumist eesti keele tasemetunnistuse või enne 1999. aasta 1. juulit välja antud tööalase keeleoskuse kategooriatunnistuse kehtetuks tunnistamise menetluse, kui tasemeeksamile saadetud isik ei ole selleks hetkeks sooritanud tasemeeksamit vähemalt keeletunnistusel märgitud tasemel.
6)Kontrollitud isikut teavitatakse eesti keele tasemetunnistuse või enne 1999. aasta 1. juulit välja antud tööalase keeleoskuse kategooriatunnistuse kehtetuks tunnistamise menetluse alustamisest.
7)Eesti keele tasemetunnistusi väljastava asutuse juht ei tee eesti keele tasemetunnistuse või enne 1999. aasta 1. juulit välja antud tööalase keeleoskuse kategooriatunnistuse kehtetuks tunnistamise otsust varem kui 30 päeva möödumisel käesoleva paragrahvi lõikes 6 nimetatud teate saatmise päevast.
§ 28^1. Loakohustus
1)Isikul peab olema tegevusluba asjaomasel keeleoskustasemel eesti keele täienduskoolituse läbiviimiseks, kui koolitus on suunatud eesti keele tasemeeksamiks ettevalmistamisele.
2)Tegevusloa taotlus lahendatakse käesoleva seaduse ning majandustegevuse seadustiku üldosa seaduse alusel.
3)Käesolevas seaduses ja majandustegevuse seadustiku üldosa seaduses tegevusloa taotlemist, taotluse lahendamist, tegevusloa kehtetuks tunnistamist, andmete muutmisest teatamist ning majandustegevusest loobumist reguleerivaid sätteid kohaldatakse ka isikule ja asutusele, kes ei ole ettevõtja majandustegevuse seadustiku üldosa seaduse § 5 lõike 1 tähenduses, niivõrd, kuivõrd selle eripärast ei tulene teisiti.
§ 28^2. Tegevusloa kontrolliese
Tegevusluba antakse, kui taotlejal on:
1)käesoleva seaduse § 29 sätestatud nõuetele vastavad täienduskoolituse õppekavad, mis on väljundipõhised ning vastavad täienduskoolituse standardile;
2)õppe eesmärkide ja õpiväljundite saavutamiseks vajalik arv nõutava pädevusega õpetajaid;
3)tagatud õppe eesmärkide ja õpiväljundite saavutamiseks vajalik õppekeskkond, sealhulgas õppevahendid ja muud tingimused.
§ 28^3. Tegevusloa taotlemine
1)Tegevusloa taotluse esitab taotleja Haridus- ja Teadusministeeriumile Eesti Hariduse Infosüsteemi.
2)Tegevusloa taotluse lahendab Haridus- ja Teadusministeerium. Tegevusloa kontrolliesemesse kuuluvate nõuete täitmise tuvastab käesoleva paragrahvi lõikes 4 nimetatud andmete ja dokumentide alusel Keeleamet eelhaldusaktiga.
3)Keeleamet tuvastab 30 päeva jooksul eelhaldusaktiga käesoleva seaduse §-s 28^2  nimetatud tegevusloa kontrolliesemesse kuuluvate nõuete täitmise käesoleva paragrahvi lõikes 4 nimetatud andmete ja dokumentide alusel.
4)Tegevusloa taotluses esitatakse lisaks majandustegevuse seadustiku üldosa seaduses sätestatule järgmised dokumendid:
1)täienduskoolituse õppekava, mille alusel õpetamiseks tegevusluba taotletakse;
2)taotluse esitaja kinnitus vajalike õppevahendite olemasolu kohta.
5)Haridus- ja Teadusministeerium vaatab tegevusloa taotluse läbi kolme kuu jooksul käesoleva paragrahvi lõikes 4 nimetatud andmete ja dokumentide esitamisest arvates. Taotluse lahendamise tähtaeg hakkab kulgema arvates kõigi nõutavate andmete ja dokumentide esitamisest.
6)Käesoleva paragrahvi lõigetes 3 ja 5 nimetatud tähtaegade kulgemine peatub, kui Keeleamet annab taotlejale tähtaja puuduste kõrvaldamiseks. Tähtaegade kulgemine jätkub pärast puuduste kõrvaldamise tähtpäeva saabumist.
§ 28^4. Tegevusloa kehtetuks tunnistamine
Haridus- ja Teadusministeerium võib lisaks majandustegevuse seadustiku üldosa seaduses sätestatud alustele tegevusloa kehtetuks tunnistada ka juhul, kui täienduskoolitusasutuse pidaja ei ole täitnud täiskasvanute koolituse seaduse §-s 8 kehtestatud avalikustamise ja andmete kättesaadavaks tegemise kohustust.
§ 29. Nõuded eesti keele tasemeeksamiks ettevalmistava koolituse õppekavale
Tasemeeksamiks ettevalmistamisele suunatud eesti keele täienduskoolituse õppekavas peab olema määratud asjaomase keeleoskustaseme õppe eesmärk, õppe sisu ja maht ning kavandatud õpiväljundite seos käesoleva seaduse lisas kirjeldatud keeleoskustasemetega.
6. peatükk Riiklik ja haldusjärelevalve
§ 30. Riiklik ja haldusjärelevalve
1)Käesolevas seaduses ja selle alusel kehtestatud õigusaktides sätestatud nõuete täitmise üle teostab riiklikku ja haldusjärelevalvet Keeleamet (edaspidi amet).
2)Ameti pädevuses on kontrollida eesti keele ja võõrkeelte kasutamist ning eesti keele oskuse ja eesti keele kasutamise nõuete täitmist käesolevas seaduses ja selle alusel kehtestatud õigusaktides sätestatud valdkondades. Ameti pädevuses on kontrollida tasemeeksamiks ettevalmistamisele suunatud eesti keele täienduskoolitust läbiviiva täienduskoolitusasutuse pidaja tegevuse vastavust käesolevas seaduses ja selle alusel kehtestatud õigusaktide nõuetele.
4)Amet võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30 ja 50 sätestatud riikliku järelevalve erimeedet korrakaitseseaduses sätestatud alusel ja korras.
§ 31. Ameti õigused ja kohustused
1)Ametil on riikliku ja haldusjärelevalve teostamisel õigus:
1)teha tasemeeksameid korraldava asutuse juhile ettepanek tunnistada avaliku teenistuja, töötaja või füüsilisest isikust ettevõtja eesti keele tasemetunnistus või enne 1999. aasta 1. juulit välja antud tööalase keeleoskuse kategooriatunnistus kehtetuks käesoleva seaduse § 28 lõikes 5 kirjeldatud juhul;
2)teha tööandjale ettepanek lõpetada töötajaga tööleping või teha avaliku teenistuja ametisse nimetamise õigust omavale isikule ettepanek vabastada avalik teenistuja ametikohalt, kui töötaja või avalik teenistuja ei oska eesti keelt nõutaval tasemel;
3)saata nõuetele mittevastava keeleoskusega töötaja või avalik teenistuja tasemeeksamile;
4)teha riigiasutusele, kohaliku omavalitsuse asutusele, riigiasutuse või kohaliku omavalitsuse asutuse hallatavale asutusele, äriühingule, mittetulundusühingule, sihtasutusele või nende ametiisikule või töötajale ettekirjutusi käesolevas seaduses ja selle alusel kehtestatud õigusaktides sätestatud nõuete rikkumise lõpetamiseks ja edasiste rikkumiste ärahoidmiseks;
5)tutvuda tasemeeksamiks ettevalmistamisele suunatud eesti keele täienduskoolituse korraldusega ning viibida selle koolituse läbiviimise juures.
2)Ameti ametiisik on kohustatud oma tööülesannete täitmisel esitama ametitõendi.
§ 32. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 640 eurot.
7. peatükk Vastutus
§ 33. Eesti keele kasutamise kohustuse rikkumine
1)Eesti keele kasutamise kohustuse rikkumise eest riigiasutuse, avalik-õigusliku juriidilise isiku või selle asutuse, kohaliku omavalitsuse asutuse, äriühingu, mittetulundusühingu, sihtasutuse või füüsilisest isikust ettevõtja asjaajamises, kirjavahetuses, aruandluses, isikutega suhtlemisel või töötajale tööalase teabe edastamisel, samuti pitsatil, templil või kirjaplangil –
karistatakse rahatrahviga kuni 200 trahviühikut.
2)Sama teo eest, kui see on toime pandud vähemalt teist korda, –
karistatakse rahatrahviga kuni 300 trahviühikut.
3)Sama teo eest, kui selle on toime pannud juriidiline isik, –
karistatakse rahatrahviga kuni 2600 eurot.
§ 34. Keelenõuete rikkumine audiovisuaalse teose üldsusele kättesaadavaks tegemisel
1)Eestikeelse tõlke puudumise eest võõrkeelse audiovisuaalse teose üldsusele kättesaadavaks tegemisel, telejaamade võõrkeelse saate või eestikeelse raadiosaate võõrkeelse osa edastamisel –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 3200 eurot.
§ 35. Eesti keele kasutamise nõuete ja kirjakeele normi rikkumine
1)Eesti keele kasutamise nõuete ja kirjakeele normi rikkumise eest avalikku kohta paigaldatud viidal ja sildil, välireklaamis, sealhulgas poliitilise agitatsiooni eesmärgil paigaldatud välireklaamis, ning veebilehel, ettevõtte liiginimetuse eksponeerimisel ja nime ümberkirjutamisel, samuti eestikeelse olulise teabe eesti keeles esitamata jätmise eest kaubamärkide kasutamisel tegevuskoha tähisena või reklaamis ning olulise võõrkeelse teabe eesti keelde tõlkimata jätmise eest avalikel üritustel –
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 1300 eurot.
§ 36. Eesti keele kasutamise nõuete rikkumine tarbija teenindamisel
1)Eesti keele kasutamise nõuete rikkumise eest tarbija teenindamisel, eestikeelse märgistuse või kasutusjuhendi puudumise eest kaupadel ning käesoleva seaduse § 17 lõikes 2 nimetatud isikutele kauba või teenuse omaduste ja kasutamistingimuste kohta eestikeelse teabe andmata jätmise eest –
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 2600 eurot.
§ 37. Keeleoskusnõuete rikkumine
1)Tööandja poolt töötaja suhtes keeleoskusnõuete rakendamata jätmise eest –
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 1300 eurot.
§ 38. Menetlus
2)Käesoleva seaduse §-des 33–37 sätestatud väärtegude kohtuväline menetleja on Keeleamet.
8. peatükk Lõppsätted
§ 39. Eesti keele oskust tõendavate tunnistuste vastavus
1)Enne 2008. aasta 1. juulit väljastatud eesti keele tasemetunnistused loetakse vastavaks järgmiselt:
1)algtaseme keeleoskuse tunnistus eesti keele B1-taseme tunnistusele;
2)kesktaseme keeleoskuse tunnistus eesti keele B2-taseme tunnistusele;
3)kõrgtaseme keeleoskuse tunnistus eesti keele C1-taseme tunnistusele.
2)Enne 1999. aasta 1. juulit välja antud tööalase keeleoskuse kategooriatunnistust arvestatakse keeleoskusnõude täitmist tõendava dokumendina isiku puhul, kelle keeleoskus on tööandja hinnangul piisav vastaval töö- või ametikohal töötamiseks. Tööandjal on kahtluse korral õigus pöörduda ameti poole hinnangu saamiseks isiku keeleoskuse piisavuse kohta.
§ 39^1. Üleminekusätted
1)Käesoleva seaduse § 28 lõikes 3 kehtestatud nõuet, et eesti keele õppe eest tasutud õppemaksu hüvitamist saab taotleda, kui täienduskoolitusasutuse pidajale on antud tegevusluba tasemeeksamiks ettevalmistamisele suunatud eesti keele täienduskoolituse läbiviimiseks, kohaldatakse pärast 2016. aasta 30. juunit alustatud eesti keele õppe puhul. Varem alustatud eesti keele õppe õppemaksu hüvitamisel lähtutakse enne käesoleva sätte jõustumist kehtinud hüvitamise korrast.
2)Enne 2015. aasta 1. juulit eesti keele õpet täiskasvanute tööalase või vabaharidusliku koolitusena korraldavale isikule väljastatud tegevusluba kehtib 2016. aasta 30. juunini. Kuni selle kuupäevani võivad käesoleva lõike esimeses lauses nimetatud isikud korraldada tasemeeksamiks ettevalmistamisele suunatud eesti keele täienduskoolitust ilma käesoleva seaduse §-s 28^1  nimetatud tegevusloata.
Sotsiaalseadustiku üldosa seadus
§ 1. Sotsiaalseadustiku reguleerimisala
1)Sotsiaalseadustik reguleerib sotsiaalkaitse korraldust ja sotsiaalkaitse tagamist avaliku võimu poolt.
2)Käesolev seadus sätestab sotsiaalkaitse põhimõtted ja korralduse, sotsiaalkaitseks ettenähtud hüvitiste (edaspidi hüvitis)andmise korralduslikud alused, isiku õigused, kohustused ja vastutuse sotsiaalkaitse kohaldamisel, sotsiaalkaitse menetlused, sotsiaalkaitse rahastamise korralduse ning sotsiaalkaitse infosüsteemi pidamise alused.
3)Hüvitised ning nende andmise tingimused ja kord sätestatakse seaduses.
§ 2. Sotsiaalseadustiku eesmärk
1)Sotsiaalseadustikuga aidatakse kaasa Eesti Vabariigi põhiseaduse, Euroopa Liidu õiguse ja Eesti Vabariigile siduvate rahvusvaheliste lepingutega kaitstud sotsiaalsete õiguste tagamisele (edaspidi sotsiaalkaitse).
2)Sotsiaalkaitse eesmärk on toetada ja suurendada inimese iseseisvat toimetulekut ja sotsiaalset kaasatust, luua võrdseid võimalusi, saavutada tööhõive kõrge tase, ennetada töötust ning toetada töö- ja pereelu ühitamist.
3)Sotsiaalseadustiku eesmärk on luua õiguslikud alused, et kaitsta inimest ja perekonda, ennetades, kõrvaldades või vähendades sotsiaalseid riske terviklikult eelkõige töötuse, haiguse, emaduse, töövõimetuse, vanaduse, toitja kaotuse, laste kasvatamise, kuriteoohvriks langemise, sotsiaalse erivajaduse ja toimetulekuraskuste korral.
§ 3. Sotsiaalseadustiku kohaldamisala
1)Sotsiaalseadustikus sätestatud õigused ja kohustused on Eestis elaval Eesti kodanikul, pikaajalise elaniku elamisloa või alalise elamisõiguse alusel Eestis elaval välismaalasel ning tähtajalise elamisloa või tähtajalise elamisõiguse alusel Eestis elaval välismaalasel. Seaduses sätestatud juhul on sotsiaalseadustikus sätestatud õigused ja kohustused ka muul isikul.
2)Igal Eestis viibival isikul on seaduses sätestatud alustel õigus saada vältimatut abi.
3)Eestis viibival rahvusvahelise kaitse saajal või varjupaigataotlejal on õigus sotsiaalkaitsele välismaalasele rahvusvahelise kaitse andmise seaduses sätestatud tingimustel.
4)Kui Eesti Vabariigi poolt sõlmitud välisleping sisaldab sotsiaalseadustikus sätestatust teistsuguseid sätteid, kohaldatakse välislepingut.
5)Sotsiaalseadustikku kohaldatakse sotsiaalkaitse korralduse ja hüvitiste andmise korraldamise eest vastutavate asutuste ja isikute tegevusele. Hüvitiste andmise korraldamises vahetult või kaudselt osaleva isiku tegevusele kohaldatakse sotsiaalkaitse põhimõtteid.
6)Sotsiaalseadustikus ettenähtud haldusmenetlusele kohaldatakse haldusmenetluse seadust, arvestades sotsiaalseadustikus sätestatud erisusi.
7)Sotsiaalkaitsele kohaldatakse käesolevas seaduses sätestatud sotsiaalkaitse põhimõtteid.
8)Sotsiaalkaitsele kohaldatakse käesolevas seaduses isiku õiguste, kohustuste ja vastutuse ning sotsiaalkaitse menetluste kohta sätestatut sotsiaalkaitset reguleerivas seaduses sätestatud juhul.
2. jagu Sotsiaalkaitse põhimõtted
§ 4. Inimväärikus
 Isikut tuleb sotsiaalkaitse korraldamisel kohelda tema inimväärikust alandamata. Isikuga tuleb arvestada temaga seotud menetluses.
§ 5. Isiku omavastutus
1)Isikul on esmane vastutus teda ohustavate sotsiaalsete riskidega toimetulekul.
2)Hüvitise taotlemisel peab isik aitama igakülgselt kaasa eesmärgipärasele ja efektiivsele menetlusele ning asjaolude muutumise korral hüvitise kohandamisele.
§ 6. Solidaarsus
1)Sotsiaalsed õigused ja sotsiaalkaitsesüsteem põhinevad solidaarsusel.
2)Solidaarsuspõhimõtte rakendamise ja selle erisused sotsiaalkaitse korralduses sätestab seadus.
§ 7. Avaliku võimu selgitamis- ja abistamiskohustus
 Isiku vajadusele, arusaamisele ja huvile vastava hüvitise andmise otsustamiseks abistatakse teda avalduse esitamisel või toimingu tegemisel, kui ilma abistamata jääksid tema õigused teadmatusest või muul põhjusel teostamata.
§ 8. Sotsiaalkaitse konfidentsiaalsus
 Isiku sotsiaalse kaitse vajadus ja isikule hüvitise andmine on era- ja perekonnaelu saladus.
§ 9. Koostöö
1)Sotsiaalkaitse paremaks korraldamiseks on hüvitisi andvatel asutustel ja isikutel kohustus teha koostööd.
2)Sotsiaalkaitse konfidentsiaalsuspõhimõtet ja isikuandmete kaitse põhimõtteid arvestades korraldatakse hüvitist andvate asutuste ja isikute koostöö isikut vähim koormaval viisil. Võimaluse korral tagatakse isiku abistamine tema valitud asutuse või isiku kaudu.
3. jagu Sotsiaalkaitse korraldus
§ 10. Sotsiaalkaitse süsteemsus
1)Sotsiaalkaitse on korraldatud tervikliku süsteemina, mis põhineb omavastutusel, koostööl, isiku vajadusest ja avalikust huvist lähtuval hüvitiste sihitatud andmisel, õiguskindlusel ja võrdsel kohtlemisel ning avalike vahendite säästlikul ja otstarbekal kasutamisel.
2)Hüvitised täiendavad ja seaduses sätestatud juhul asendavad üksteist.
§ 11. Sotsiaalkaitsesüsteem
 Sotsiaalkaitsesüsteemi osad on:
1)isiku ja perekonna omavastutus;
2)riigi ja kohaliku omavalitsuse korraldatud ja antavad hüvitised;
3)kindlustuse vormis korraldatud hüvitised;
4)muu seaduses sätestatud sotsiaalkaitsesüsteemi osa.
§ 12. Hüvitiste liigid
1)Hüvitis on isikule sotsiaalkaitseks:
1)makstav rahaline hüvitis;
2)antav mitterahaline hüvitis.
2)Hüvitis, mis hõlmab nii rahasumma maksmist kui ka mitterahalise hüvitise andmist, loetakse hüvitise peamisest sisust lähtudes vastavalt rahaliseks või mitterahaliseks hüvitiseks.
§ 13. Rahaline hüvitis
1)Rahaline hüvitis on isikule rahas makstav toetus, pension, kindlustushüvitis või muu rahasumma.
2)Rahaline hüvitis võib seisneda:
1)ühekordse rahasumma maksmises;
2)rahasumma maksmises osadena või
3)rahasumma perioodilistes maksetes.
§ 14. Mitterahaline hüvitis
 Mitterahaline hüvitis on isikule antav soodustus, mis ei seisne rahasumma maksmises, eelkõige:
1)isikule osutatav teenus või teenuse osutamise korraldamine, sealhulgas isikult talle kolmanda isiku poolt osutatud teenuse eest tasu maksmise kohustuse täielik või osaline ülevõtmine;
2)asja või õiguse isiku käsutusse või kasutusse andmine.
§ 15. Hüvitise andja
 Hüvitist annab või hüvitise andmist korraldab vastavalt oma pädevusele:
1)riik;
2)kohalik omavalitsus;
3)muu avalik-õiguslik juriidiline isik;
4)seaduses sätestatud juhul muu isik.
2. peatükk Isiku õigused, kohustused ja vastutus sotsiaalkaitse kohaldamisel
1. jagu Õigus sotsiaalkaitsele
§ 16. Õigus hüvitisele
1)Õigus hüvitisele tekib seaduses sätestatud hüvitise andmise faktiliseks aluseks oleva sündmuse toimumisest, asjaolu saabumisest või muu tingimuse täitmisest arvates.
2)Seaduses sätestatud juhul tekib õigus hüvitisele taotluse esitamisest või seaduses sätestatud ooteaja möödumisest arvates.
3)Õigus kaalutlusõiguse alusel antavale hüvitisele tekib hüvitise andmise otsuse tegemisest arvates, kui seadus ei sätesta teisiti.
4)Seadus võib sätestada piirangu hüvitisele õiguse tekkimisele, eelkõige kui isik põhjustab hüvitise andmise aluseks oleva tingimuse saabumise õigusrikkumisega.
§ 17. Hüvitise saamise õiguse käsutamine
1)Isikul on õigus kirjaliku avalduse alusel loobuda õigusest hüvitisele.
2)Ühekordsest hüvitisest loobumine on lõplik. Perioodilise hüvitise puhul võib isik igal ajal loobumisest edasiulatuvalt taganeda.
3)Loobumine õigusest hüvitisele on tühine, kui:
1)hüvitise eesmärk on tagada inimväärseks äraelamiseks vajalik miinimum, eelkõige äraelamist võimaldav sissetulek;
2)hüvitise andmine on lahutamatult seotud isikule hüvitise andmisega seotud kohustusega või isiku õigusega muule hüvitisele, millest loobumine ei ole lubatud või millest isik ei ole loobunud;
3)loobumine takistab hüvitise andja seaduses sätestatud kohustuste täitmist või kahjustab pahauskselt muu isiku seaduses sätestatud õigusi.
4)Hüvitise andja võib hüvitise saamise õigusest loobumise tühisuse igal ajal kindlaks teha. Isik, kellel on selleks põhjendatud huvi, võib hüvitise andjalt taotleda hüvitise saamise õigusest loobumise tühisuse kindlakstegemist.
5)Õigust rahalisele hüvitisele on lubatud käesolevas paragrahvis sätestatust erineval viisil käsutada üksnes seaduses sätestatud tingimustel.
6)Õigust mitterahalisele hüvitisele on keelatud käsutada käesolevas paragrahvis sätestatust erineval viisil.
§ 18. Hüvitise saamise õiguse peatumine
1)Õigus hüvitisele peatub:
1)kui isik ei võimalda hüvitise andjal täita hüvitise andmiseks vajalikke ülesandeid;
2)kui isik rikub seaduses sätestatud hüvitise andmisega seotud kohustust või hüvitise andmise kõrvaltingimust, mille korral seadus sätestab õiguse peatumise;
3)õiguse tekkimisega muule hüvitisele või isikule muu hüvitise andmise algusega, kui seaduse kohaselt hüvitised asendavad üksteist ja seadus sätestab õiguse peatumise muu hüvitise andmise korral;
4)muul seaduses sätestatud juhul.
2)Hüvitise saamise õiguse peatumise aluse äralangemisest tekib isikul uuesti õigus hüvitisele.
§ 19. Hüvitise saamise õiguse lõppemine
1)Õigus hüvitisele lõpeb:
1)hüvitise nõuetekohase ja täieliku andmisega;
2)kui isik ei vasta seaduses hüvitise saamiseks sätestatud tingimustele;
3)kui isik rikub pahauskselt käesoleva seaduse § 21 lõikes 1 sätestatud põhikohustust või seaduses hüvitise andmisega seotud kohustust või hüvitise andmise kõrvaltingimust, mille korral seadus sätestab õiguse lõppemise;
4)õiguse tekkimisega muule hüvitisele või muu hüvitise andmise algusega, kui seaduse kohaselt hüvitised asendavad üksteist ja seadus sätestab õiguse lõppemise;
5)hüvitise andmise otsuse tühistamise või kehtetuks tunnistamisega;
6)isiku surma korral;
7)hüvitisest loobumisega, kui seadus ei sätesta teisiti;
8)muul seaduses sätestatud juhul.
2)Hüvitise andja poolt käesolevas seaduses sätestatud alusel rahalise hüvitise tasaarvestamine lõpetab isiku õiguse rahalisele hüvitisele tasaarvestatud ulatuses.
3)Sellise rahalise hüvitise väljamaksmise nõue, mille maksmist alustati või mille saamist isik taotles enne surma, kuulub isiku pärandi hulka, välja arvatud juhul, kui hüvitis või selle andmisega seotud kõrvaltingimus on isikuga lahutamatult seotud.
4)Seadus võib käesoleva paragrahvi lõikes 1 sätestatud hüvitise saamise õiguse lõppemise aluseid piirata.
§ 20. Viivis
1)Rahalise hüvitise mittenõuetekohasel väljamaksmisel on hüvitise andja kohustatud maksma viivist alates rahasumma väljamaksmise tähtaja möödumisele järgnevast kalendrikuust kuni summa nõuetekohase väljamaksmiseni võlaõigusseaduse § 113 lõikes 1 sätestatud määras.
2)Isikul ei ole õigust viivisele, kui viivituse rahalise hüvitise väljamaksmisel põhjustas isiku enda tegevus, tegevusetus või vääramatu jõud.
2. jagu Isiku kohustused ja vastutus
§ 21. Isiku põhikohustused hüvitise taotlemisel ja saamisel
1)Hüvitise taotlemisel ja saamisel on isik kohustatud:
1)esitama hüvitise andjale kõik teadaolevad tõesed ja täielikud andmed, dokumendid ja muud tõendid, mis on vajalikud hüvitise saamise õiguse või muu hüvitise andmiseks olulise asjaolu väljaselgitamiseks, sealhulgas seaduses sätestatud juhul andmed kolmandate isikute kohta;
2)teavitama hüvitise andjat viivitamata hüvitise saamise õigust ja hüvitise andmist mõjutavatest asjaoludest ja asjaolude muutumisest;
3)osalema aktiivselt talle hüvitise andmises, sealhulgas täitma hüvitise andmisega seotud kõrvaltingimusi, seaduses sätestatud juhul ja tingimustel läbima hüvitise andja nõudel uuringu, arstliku läbivaatuse või ekspertiisi;
4)kasutama talle hüvitisena antud vahendeid sihtotstarbeliselt.
2)Seadus võib käesoleva paragrahvi lõikes 1 sätestatud kohustusi täpsustada ja sätestada isikule täiendavaid kohustusi.
§ 22. Vastutus kohustuse rikkumise korral
1)Kui isik rikub kohustust, mille rikkumine on hüvitise saamise õiguse peatumise aluseks, otsustab hüvitise andja hüvitise andmise peatada rikkumise aluseks oleva asjaolu toimumisest arvates, kui seadus ei sätesta teisiti.
2)Kui isik rikub kohustust, mille rikkumine on hüvitise saamise õiguse lõppemise aluseks, otsustab hüvitise andja hüvitise andmise lõpetada rikkumise aluseks oleva asjaolu toimumisest arvates, kui seadus ei sätesta teisiti.
3)Hüvitise andmisega seotud kohustuse rikkumise korral otsustab hüvitise andja seaduses sätestatud juhul hüvitise andmist muuta või vähendada.
4)Hüvitise andmisega seotud kohustuse rikkumise korral nõuab hüvitise andja seaduses sätestatud juhul hüvitise saajalt talle rahalise hüvitisena makstud rahasumma ja mitterahalise hüvitise andmiseks tehtud kulutused täielikult või osaliselt tagasi.
3. peatükk Sotsiaalkaitse menetlused
1. jagu Hüvitise andmine
§ 23. Hüvitise andmise korraldus
1)Hüvitist antakse:
1)haldusakti alusel;
2)halduslepingu alusel, eelkõige kui hüvitise andmine või andmise tingimused otsustatakse hüvitise andja ja hüvitise saaja koostöös, või
3)seaduse alusel hüvitise andja toiminguga, kui seadus ei sätesta hüvitise andmist haldusakti või halduslepingu alusel.
2)Hüvitise andja otsustab haldusakti või halduslepinguga, välja arvatud käesoleva paragrahvi lõike 1 punktis 3 sätestatud juhul, hüvitise saamise õigust omavale isikule hüvitise:
1)andmise;
2)osalise andmise;
3)andmise kõrvaltingimused, kui hüvitise andmiseks on vaja isikule panna lisakohustusi;
4)andmisest keeldumise;
5)andmise muutmise;
6)andmise peatamise või lõpetamise.
3)Hüvitist antakse hüvitisele õiguse tekkimisest arvates, kui seadus ei sätesta teisiti.
4)Hüvitise andja kontrollib seaduses sätestatud juhul isiku vastavust hüvitise saamise tingimustele ja teavitab isikut hüvitise õiguse tekkimisest. Hüvitise saamise õigust kontrollitakse seaduses sätestatud andmekoosseisu alusel. Hüvitise andja edastab hüvitise õiguse tekkimise kohta teate isiku e-posti aadressil või käesoleva seaduse § 27 lõike 1 punktides 2 ja 3 nimetatud viisil, kui seadus ei sätesta teisiti.
5)Hüvitise saamise õiguse peatumisel katkeb hüvitise andmine peatumise aluse tekkimisele järgnevast päevast kuni aluse äralangemise päevani või seaduses sätestatud muu tingimuse saabumiseni, kui seadus ei sätesta teisiti.
6)Hüvitise saamise õigusest loobumisega õigus hüvitisele lõpeb, kui seadus ei sätesta teisiti.
7)Hüvitise saamise õiguse lõppemisel lõpeb hüvitise andmine lõppemise aluseks oleva asjaolu ilmnemisele järgnevast päevast, kui seadus ei sätesta teisiti. Perioodiliselt makstav rahaline hüvitis makstakse välja perioodi eest, mille kestel isikul oli õigus hüvitisele.
§ 24. Hüvitise taotlemine
1)Hüvitise saamiseks esitab isik hüvitise andjale taotluse, kui seadus ei sätesta hüvitise andmist taotlust esitamata. Taotluses tuleb märkida käesoleva seaduse § 21 lõike 1 punktis 1 nimetatud andmed ja seaduses sätestatud juhul muud andmed.
2)Taotluse esitamise korral infosüsteemi kaudu eeltäidab hüvitise andja riigi infosüsteemi kuuluvate andmekogude või teiste andmeallikate andmete alusel isiku eest elektroonilise taotluse, lähtudes seaduses või selle alusel antud õigusaktis sätestatud taotluse andmekoosseisust. Kui isik kasutab eeltäidetud taotlust, on ta kohustatud kontrollima selle andmete õigsust ning nende ebaõigsuse või puudulikkuse korral teavitama sellest andmeandjat.
3)Taotluse hüvitise saamiseks võib esitada enne hüvitisele õiguse tekkimist, kui see on sotsiaalkaitse korralduses mõistlik või muul viisil oluline isiku õiguste tagamiseks, eelkõige kui hüvitise saamise õiguse tekkimine või hüvitise andmine sõltub hüvitise andja poolt läbiviidavast muust haldusmenetlusest.
4)Taotluse hüvitisele õiguse tekkimisel olulise asjaolu kindlakstegemiseks võib esitada enne hüvitisele õiguse tekkimist, kui isikul on põhjendatud huvi asjaolu kindlakstegemise vastu ning asjaolu tuvastamine pärast õiguse tekkimist oleks oluliselt raskendatud.
§ 25. Menetlustähtajad hüvitise andmisel
1)Hüvitise andja otsustab hüvitise andmise kümne tööpäeva jooksul nõuetekohase taotluse esitamisest või muu hüvitisele õiguse tekkimise aluseks oleva sündmuse toimumisest, asjaolu saabumisest või tingimuse täitmisest arvates, kui seadus ei sätesta teistsugust tähtaega.
2)Seaduse alusel hüvitise andja toiminguga hüvitise andmise tähtajad ja kord sätestatakse seaduses.
§ 26. Hüvitise andmise või hüvitise andmisest keeldumise haldusakt ja haldusleping
1)Hüvitise andmise aluseks olevas haldusaktis või halduslepingus märgitakse vähemalt:
1)isiku taotluse kokkuvõte, kui hüvitise saamiseks on esitatud taotlus;
2)rahalise hüvitise korral selle arvestuse alused ja suurus ning vastavalt hüvitise liigile maksmise algus- ja lõpptähtaeg, samuti hüvitise suuruse muutumine;
3)mitterahalise hüvitise korral hüvitise andmise tähtajad, tingimused ja kord;
4)muud seaduses sätestatud andmed.
2)Hüvitise andmisest keeldumise haldusaktis märgitakse vähemalt:
1)isiku taotluse kokkuvõte, kui hüvitise saamiseks on esitatud taotlus;
2)hüvitise andmisest keeldumise põhjendus;
3)muud seaduses sätestatud andmed.
3)Hüvitise andja võib hüvitise andmise või hüvitise andmisest keeldumise haldusakti anda elektroonilises vormis isiku tuvastamist võimaldava infosüsteemi kaudu, kui ta tagab haldusakti teatavakstegemise käesoleva seaduse §-s 27 sätestatud korras.
4)Hüvitise andja kinnitab elektroonilises vormis antud haldusakti hüvitise andja digitaalse templiga või otsuse teinud isiku digitaalallkirjaga.
§ 27. Hüvitise andmise või hüvitise andmisest keeldumise haldusakti ja halduslepingu teatavakstegemine
1)Hüvitise andmise või hüvitise andmisest keeldumise haldusakt või haldusleping tehakse vastavalt taotluses märgitud valikule isikule teatavaks:
1)taotluses märgitud e-posti aadressil;
2)elektrooniliselt isiku tuvastamist võimaldava infosüsteemi kaudu;
3)hüvitise andja juures;
4)posti teel lihtkirjaga taotluses märgitud aadressil või
5)muul seaduses sätestatud viisil.
2)Kui haldusakt antakse kaalutlusõiguseta ning sellega ei panda täiendavaid kohustusi ega piirata isiku õigusi, võib hüvitise andja haldusakti teatavaks teha üksnes isiku tuvastamist võimaldavas infosüsteemis. Sellisel juhul on hüvitise andja kohustatud saatma isikule haldusakti andmise kohta teatise taotluses märgitud e-posti aadressil.
3)Haldusakt loetakse isikule kättetoimetatuks, kui haldusakt on teatavaks tehtud isiku tuvastamist võimaldava infosüsteemi kaudu.
4)Elektroonilises vormis taotluse puhul teeb hüvitise andja hüvitise andmise või hüvitise andmisest keeldumise haldusakti isikule teatavaks üksnes isiku tuvastamist võimaldava infosüsteemi kaudu, kui isik ei ole elektroonilises taotluses märkinud muud teatavakstegemise viisi.
5)Haldusakti lihtkirjaga teatavakstegemisel loetakse see kättetoimetatuks, kui on möödunud viis kalendripäeva selle Eesti piires saatmisest või 30 kalendripäeva välismaale saatmisest.
6)Koos hüvitise andmise haldusaktiga teeb hüvitise andja isikule teatavaks hüvitise andmisega seotud kohustused.
7)Seaduses sätestatud juhul hüvitise andmisel taotlust esitamata tehakse hüvitise andmine või hüvitise andmisest keeldumine isikule teatavaks isiku rahvastikuregistris märgitud elukoha aadressil või isiku nõusolekul muul käesoleva paragrahvi lõike 1 punktides 1–4 nimetatud viisil, kui seadus ei sätesta teisiti.
§ 28. Rahalise hüvitise maksmine
1)Rahaline hüvitis makstakse välja 30 kalendripäeva jooksul hüvitise andmise otsuse tegemisest arvates, kui seadus ei sätesta teisiti.
2)Osadena või perioodiliselt makstav rahaline hüvitis makstakse välja seaduses sätestatud tähtaegadel.
3)Vastavalt isiku soovile makstakse rahaline hüvitis:
1)isiku arvelduskontole Eestis hüvitise andja kulul;
2)hüvitise andja juures vormistatud kirjaliku avalduse, digitaalselt allkirjastatud elektroonilise avalduse või notariaalselt tõestatud avalduse alusel kolmanda isiku arvelduskontole Eestis hüvitise andja kulul, kui seadus ei sätesta kohustust maksta hüvitist üksnes isikule isiklikult, või
3)isiku arvelduskontole välisriigis, kusjuures hüvitise saaja maksab oma makseteenuse pakkuja nõutavad tasud, kui välislepinguga ei ole sätestatud teisiti.
3^1)Hüvitise andjal on õigus maksta isikule kõik rahalised hüvitised ühele arvelduskontole.
4)Seadus võib sätestada rahalise hüvitise väljamaksmise käesoleva paragrahvi lõigetes 3 ja 3^1  sätestatust erineval viisil.
5)Hüvitise andja peatab rahalise hüvitise maksmise, kui isiku arvelduskontole kantud rahaline hüvitis laekub hüvitise andjale tagasi kahel järjestikusel kuul. Hüvitise andja teeb hüvitise peatamise haldusakti isikule teatavaks käesoleva seaduse §-s 27 sätestatud korras.
§ 29. Mitterahalise hüvitise andmine
 Mitterahalist hüvitist antakse seaduses sätestatud alustel.
§ 30. Hüvitise andja õigused ja kohustused
1)Hüvitise taotlemisel ja andmisel ei või hüvitise andja nõuda isikult andmeid ja tõendeid, mille isik on hüvitise andjale esitanud varem, kui isik kinnitab esitatud andmete õigsust ja hüvitise andja kohustus andmeid säilitada ei ole lõppenud, välja arvatud juhul, kui hüvitise andja juurdepääs andmetele on objektiivselt võimatu või oluliselt raskendatud või kui seadus ei sätesta teisiti.
2)Hüvitise taotlemisel ja andmisel on hüvitise andjal põhjendatud kahtluse korral hüvitise saamise õiguse olemasolu või hüvitise ulatuse kohta õigus kontrollida hüvitise andmise aluseks olevaid asjaolusid, sealhulgas hüvitise taotlemise käigus esitatud andmete, dokumentide ja muude tõendite õigsust.
2. jagu Alusetult saadu tagastamine
§ 31. Sotsiaalkaitse kulutuste tagasinõudmine
1)Hüvitise andja nõuab isikult talle rahalise hüvitisena alusetult makstud rahasumma ja mitterahalise hüvitise andmiseks alusetult tehtud kulutused (edaspidi käesolevas jaos ka alusetult tehtud kulutused)osaliselt või täielikult tagasi:
1)kui isikul puudus õigus hüvitisele, kuna õigust ei olnud tekkinud;
2)kui isikul puudus õigus hüvitisele, kuna õigus oli peatunud või lõppenud;
3)muul seaduses sätestatud juhul.
2)Mitterahalise hüvitisena osutatud teenuse või üleantud asja eest nõutakse tagasi teenuse või asja tegelik maksumus rahas. Kui tegelikku maksumust ei ole võimalik kindlaks teha, arvutatakse tagasinõutav summa võlaõigusseaduses alusetu rikastumise kohta käivate sätete kohaselt. Asja maksumuse rahas hüvitamise asemel võivad hüvitise andja ja saaja kokku leppida üleantud asja tagastamises.
3)Hüvitise andja võib tagasinõudest loobuda:
1)kui tagasinõudmisega seotud kulud ületavad hüvitise andmiseks tehtud kulutused;
2)muul seaduses sätestatud juhul.
§ 32. Tagasinõude otsustamise ja tagasimaksmise kord
1)Hüvitise andja otsustab alusetult tehtud kulutuste tagasinõudmise ettekirjutusega isiku vabatahtliku tagasimakse või tagasimakse taotluse alusel või hüvitise andja initsiatiivil algatatud haldusmenetluses.
2)Ettekirjutuse täitmiseks antakse mõistlik tähtaeg. Kokkuleppel isikuga või isiku põhjendatud taotluse alusel võib tagasinõutava summa suurust ja isiku võimalusi arvestades otsustada tagasimaksmise osade kaupa. Kui tagasinõue otsustatakse isiku vabatahtliku tagasimakse alusel algatatud haldusmenetluses ja isik on tagasinõude täies ulatuses täitnud, märgitakse ettekirjutuses tagasinõude täitmise ajana vabatahtliku tagasimakse tegemise aeg.
3)Koos ettekirjutusega tehakse hoiatus sundtäitmise algatamise kohta tagasinõude kohustuse täitmata jätmise korral, välja arvatud juhul, kui ettekirjutus tehti isiku vabatahtliku tagasimakse alusel algatatud haldusmenetluses ja isik on tagasinõude täies ulatuses täitnud.
4)Ettekirjutuses märgitakse vähemalt:
1)ettekirjutuse adressaadi nimi ja aadress;
2)tagasinõutava summa arvestuse alused ja suurus;
3)ettekirjutuse täitmise tähtaeg või vabatahtliku tagasimakse tegemise aeg;
4)käesoleva paragrahvi lõikes 3 sätestatud hoiatus.
5)Ettekirjutus tehakse teatavaks käesoleva seaduse §-s 27 sätestatud korras. Posti teel taotluses märgitud aadressil ettekirjutuse teatavakstegemise korral tehakse ettekirjutus teatavaks tähtkirjaga või väljastusteatega tähtkirjaga.
6)Kui isik ei tagasta tagasinõutavat summat ettekirjutuses sätestatud tähtaja jooksul, on hüvitise andjal õigus anda ettekirjutus sundtäitmiseks täitemenetluse seadustikus sätestatud korras.
§ 33. Viivis
 Hüvitise andjal on hüvitise andmiseks alusetult tehtud kulutuste tagastamisega viivitamise korral õigus nõuda tasumata summalt viivist võlaõigusseaduse § 113 alusel.
§ 34. Tasaarvestus
1)Hüvitise andjal on õigus hüvitise andmiseks alusetult tehtud kulutuste tagasinõue tasaarvestada sama hüvitise andja poolt isikule antava sama või muu rahalise hüvitise nõudega võlaõigusseaduse § 197 alusel. Käesoleva seaduse § 15 punktides 1 ja 2 nimetatud hüvitise andja võib alusetult tehtud kulutuste tagasinõude tasaarvestada üksnes hüvitise andja nimel tagasinõuet esitava sama asutuse või isiku poolt isikule antava sama või muu rahalise hüvitise nõudega, kui seadus ei sätesta teisiti.
2)Tagasinõude tasaarvestus ei ole lubatud isiku sissetulekult, millele ei ole täitemenetluse seadustiku § 131 kohaselt lubatud pöörata sissenõuet, kui seadus ei sätesta teisiti.
§ 35. Tagasinõude tähtajad
1)Hüvitise andmiseks alusetult tehtud kulutuste tagasinõudmisele ja tasaarvestamisele kohaldatakse tsiviilseadustiku üldosa seaduses aegumistähtaegade kohta sätestatut.
2)Tagasinõude ettekirjutuse sundtäitmise aegumistähtaeg on seitse aastat. Aegumistähtaeg algab tagasinõude täitmise tähtpäeva saabumise aastale järgneva aasta 1. jaanuaril.
3. jagu Vaidemenetluse erisused
§ 36. Vaidemenetluse erisused
1)Vaie sotsiaalkaitse korraldamisel tehtud otsuse või toimingu peale esitatakse otsuse teinud või toimingu sooritanud haldusorganile, kui seadus ei sätesta teisiti.
2)Vaie lahendatakse haldusmenetluse seaduses sätestatud korras 30 päeva jooksul arvates vaide esitamisest vaiet läbivaatavale haldusorganile, kui seadus ei sätesta pikemat tähtaega. Vaide läbivaatamise tähtaega võib pikendada haldusmenetluse seaduses sätestatud korras.
4. peatükk Sotsiaalkaitse rahastamine
§ 37. Sotsiaalkaitse rahastamine
 Sotsiaalkaitse rahastamise korraldus sätestatakse seaduses.
5. peatükk Sotsiaalkaitse infosüsteem
§ 38. Sotsiaalkaitse infosüsteem
1)Sotsiaalkaitse infosüsteemi (edaspidi infosüsteem)pidamise eesmärk on seadustest tulenevate Sotsiaalkindlustusameti avalike ülesannete täitmine, sealhulgas:
1)riiklike toetuste, pensionide, hüvitiste ning elatisabi pakkumine, määramine ja maksmine;
2)ohvriabi teenuse osutamise, puude raskusastme tuvastamise, abivahendi-, sotsiaalse rehabilitatsiooni ja erihoolekandeteenuse korraldamine;
3)ülesannete analüüsimine ja statistika tegemine.
2)Infosüsteemi asutab ja selle põhimääruse kehtestab  valdkonna eest vastutav minister määrusega, milles sätestatakse:
1)volitatud töötleja;
2)vastutava ja volitatud töötleja ülesanded;
3)andmeandjad, kogutavate andmete täpsem koosseis ja nende infosüsteemi kandmise kord;
4)andmetele juurdepääsu ja andmete väljastamise kord;
5)andmete säilitamise liigid ning nende täpsem säilitamise kord;
6)muud korraldusküsimused.
3)Infosüsteemi vastutav töötleja on Sotsiaalkindlustusamet.
§ 39. Infosüsteemi andmed
1)Infosüsteemis töödeldakse järgmisi andmeid:
1)isiku üldandmed – isikukood, sugu, sünniaeg, perekonna- ja eesnimi, kontaktandmed, isiku surma või surnuks või teadmata kadunuks tunnistamise andmed, elamisloa ja -õiguse ning kodakondsuse andmed, andmed eestkoste või hooldusõiguste kohta ning andmed Eesti Vabariiki saabumise ja sealt lahkumise kohta;
2)alusandmed isikule riikliku toetuse, pensioni, hüvitise, elatisabi ning teenuse määramise ja maksmise kohta;
3)andmed isikule riikliku toetuse, pensioni, hüvitise, elatisabi ning teenuse määramise, maksmise, peatamise, lõpetamise või sellest keeldumise ja kinnipidamise kohta;
4)andmed sotsiaalteenuse osutaja kohta;
5)isiku maksualased andmed;
6)andmed isiku terviseseisundi ja puude kohta;
7)andmed isiku töötamise, töölähetuse ja ettevõtlusega tegelemise kohta;
8)andmed represseeritu tunnistuse, puudega isiku kaardi ja pensionitunnistuse väljastamise kohta.
2)Infosüsteemi andmeid säilitatakse järgmiselt:
1)riiklike pensionide määramise ja maksmise alusandmeid säilitatakse 75 aastat pärast isiku surma;
2)riiklike toetuste, hüvitiste, elatisabi ja ohvriabi, abivahendi-, sotsiaalse rehabilitatsiooni ning erihoolekandeteenuse andmeid säilitatakse kümme aastat pärast vastava õiguse lõppemist;
3)puude raskusastme tuvastamise ja otsuse andmeid, välja arvatud käesoleva paragrahvi punktis 4 sätestatud andmeid, säilitatakse kümme aastat pärast isiku surma;
4)lapse puude raskusastme tuvastamise otsuse andmeid säilitatakse 60 aastat pärast lapse viimase puude raskusastme tuvastamise otsuse kestuse lõppemist;
5)lapsinvaliidsuse tuvastamise andmeid ja lapseea invaliidsuse tuvastamise andmeid säilitatakse 50 aastat pärast lapsinvaliidsuse või lapseea invaliidsuse viimase ekspertiisiotsuse kestuse lõppemist;
6)logid säilitatakse vastavalt infosüsteemi põhimääruses sätestatule.
3)Käesoleva paragrahvi lõike 2 punktides 1–5 sätestatud säilitustähtaegade möödumisel andmed anonüümitakse.
§ 39^1. Sotsiaalministeeriumi juurdepääs andmetele
 Sotsiaalministeeriumi tervise- ja sotsiaalvaldkonna eest vastutavatel ja analüüsi tegevatel ametnikel ning Majandus- ja Kommunikatsiooniministeeriumi töövaldkonna eest vastutavatel ja analüüsi tegevatel ametnikel on õigus töödelda poliitika kujundamiseks infosüsteemi kantud isikuandmeid, ilma et isik oleks otseselt tuvastatav. Töödeldavateks andmeteks on käesoleva seaduse § 39 lõikes 1 nimetatud isikuandmed, välja arvatud isikukood, ees- ja perekonnanimi ning kontaktandmed.
§ 39^2. Infosüsteemi kantud ohvriabile suunamise andmete säilitamine
 Kuni 2023. aasta 1. aprillini kogutud ohvriabile suunamise andmed arhiveeritakse hiljemalt 2024. aasta 1. aprillil ja neid säilitatakse kümme aastat pärast ohvriabi saamise õiguse lõppemist. Pärast nimetatud tähtaja möödumist andmed anonüümitakse.
6. peatükk Rakendussätted
Vastu võetud 17.03.1993
§ 1. Riikliku elatusraha saamise õigus on Eestis
alaliselt elavatel isikutel.
§ 2. Kui Eesti Vabariigi poolt sõlmitud välisleping
sisaldab teistsuguseid sätteid kui käesolev seadus, siis
kohaldatakse välislepingut.
§ 3. Käesolev seadus sätestab järgmised elatusrahade
liigid:
1)vanaduspension;
 2)invaliidsuspension;
 3)toitjakaotuspension;
 4)rahvapension.
§ 4. Isikule, kellel on õigus mitmele elatusraha liigile,
määratakse üks liik tema valikul.
 II peatükk
VANADUSPENSION
§ 5. Isikul, kellel on vähemalt 15-aastane Eestis
omandatud pensioniõiguslik staaž, tekib õigus
vanaduspensionile järgmises vanuses:
Pilt§ 6. Õigus saada soodustingimustel vanaduspensioni 
tekib:
1)naisel, kes on kasvatanud lapsinvaliidi, invaliidi
lapseeast või viit või enamat last vähemalt kaheksa aastat, 
- viis aastat enne käesoleva seaduse §-s 5 ettenähtud
pensioniikka jõudmist, kui tal on vähemalt 10-aastane
pensioniõiguslik staaž;
2)mehel, kes on kasvatanud lapsinvaliidi, invaliidi
lapseeast või viit või enamat last vähemalt kaheksa aastat, 
- viis aastat enne käesoleva seaduse §-s 5 ettenähtud
pensioniikka jõudmist, kui tal on vähemalt 10-aastane
pensioniõiguslik staaž ja käesoleva paragrahvi punktis 1
nimetatud naine on loobunud oma õigusest mehe kasuks või saab
ise riiklikku pensioni muudel alustel või on surnud.
3)liliputil - 40-aastaseks saanud naisel ja 45-aastaseks
saanud mehel-, kellel on vähemalt 10-aastane pensioniõiguslik
staaž;
4)isikul, kes on töötanud tervist eriti kahjustavatel ja
eriti raskete tingimustega töödel. 
Vastavate tööde loetelu kinnitab Vabariigi Valitsus.
Käesoleva paragrahvi 1.lõike punktides 1, 2, 3 märgitud
pensioniõiguslik staaž peab olema omandatud Eestis.
§ 7. Vanaduspensioni arvutamise aluseks on 85 
 protsenti miinimumpalgast, millele liidetakse iga pensioniõigusliku 
 staaži aastale vastav osa miinimumpalgast olenevalt staažist
 järgmiselt:
15 - 19 aastat - 0,5 protsenti miinimumpalgast;
20 - 24 aastat - 0,6 protsenti miinimumpalgast;
25 - 29 aastat - 0,7 protsenti miinimumpalgast;
30 - 34 aastat - 0,8 protsenti miinimumpalgast;
35 - 39 aastat - 0,9 protsenti miinimumpalgast
40 ja enam aastat - 1,0 protsenti miinimumpalgast.
§ 8. Vanaduspension määratakse eluajaks.
Vanaduspensioni määramist võib taotleda mis tahes ajal
pärast pensioniõiguse tekkimist. 
III peatükk 
INVALIIDSUSPENSION
§ 9. Õigus saada invaliidsuspensioni on kehtestatud
korras invaliidiks tunnistatud isikul.
Invaliidsuse, selle tekke aja ja põhjused tuvastab
arstliku ekspertiisi komisjon, kes määrab ka invaliidsusgrupi.
Alla 16-aastase lapse tunnistab lapsinvaliidiks
raviasutus. 
§ 10. Invaliidsuspension arvutatakse järgmistes
suurustes:
I grupi invaliidile
- 100 protsenti miinimumpalgast;
II grupi invaliidile - 95 protsenti miinimumpalgast;
III grupi invaliidile - 60 protsenti miinimumpalgast;
lapsinvaliidile - 85 protsenti miinimumpalgast;
lapsinvaliidile, kellel on samaaegselt õigus toitjakao-
tuspensionile - 135 protsenti miinimumpalgast;
lapsinvaliidile-orvule - 165 protsenti miinimumpalgast. 
Vanaduspensioni, sealhulgas soodustingimustel 
 vanaduspensioni saamiseks vajaliku staažiga I või II grupi 
 invaliidile määratakse tema soovil invaliidsuspension 
 vanaduspensioni suuruses, sõltumata invaliidi vanusest.
§ 11. Invaliidsuspension määratakse invaliidsuse 
ajaks.
IV peatükk 
TOITJAKAOTUSPENSION
§ 12. Toitjakaotuspension määratakse toitja surma 
korral tema ülalpidamisel olnud töövõimetutele perekonnaliikmetele
ja nendega võrdsustatud isikutele; lastele ning sissetuleku
kaotanud vanematele ja lesele määratakse pension sellest
sõltumata, kas nad olid toitja ülalpidamisel või mitte.
§ 13. Töövõimetuteks perekonnaliikmeteks ja nendega
võrdsustatud isikuteks loetakse:
1)lapsed, vennad, õed ja lapselapsed, kes on alla 18-
aastased (alla 24-aastased päevases õppevormis õppijad)või
sellest east vanemad, kui nad on invaliidistunud enne 18-
aastaseks (päevases õppevormis õppijad enne 24-aastaseks)
saamist. Vendadel, õdedel ja lapselastel on õigus pensionile
siis, kui neil ei ole töövõimelisi vanemaid;
2)vanemad ja lesk, kelle abielu toitjaga oli kestnud
vähemalt viis aastat ning kui nad on pensionieas (§ 5)või
invaliidid;
3)lahutatud abikaasa, kui ta invaliidistus enne abielu
lahutamist või enne ühe aasta möödumist abielu lahutamisest või
jõudis pensioniikka (§ 5)enne viie aasta möödumist
abielu lahutamisest, kui abielu oli kestnud vähemalt 10 aastat;
4)üks vanematest, lesk või eestkostja, kes ei tööta ning
kasvatab toitja alla 14-aastasi lapsi, vendi, õdesid ja lapse-
lapsi oma perekonnas.
§ 14. Võõraslastel, -vendadel, -õdedel ja -vanematel on
õigus saada toitjakaotuspensioni võrdselt lihaste laste,
vendade, õdede ja vanematega.
§ 15. Lapsendajal on õigus saada pensioni võrdselt
lihaste vanematega ja lapsendatud lastel võrdselt lihaste
lastega.
§ 16. Lapsel, kellel on õigus saada toitjakaotuspensioni,
säilib see õigus ka tema lapsendamise järel.
§ 17. Käesolevat seadust kohaldatakse
toitjakaotuspensioni määramiseks ka siis, kui toitja on
kehtestatud korras tunnistatud teadmata äraolijaks.
§ 18. Pension, mis on määratud abikaasa surma või tema
teadmata äraolijaks tunnistamise puhul, säilib ka uuesti
abiellumisel.
§ 19. Toitjakaotuspension arvutatakse järgmistes
suurustes:
 täisealisele - 85 protsenti miinimumpalgast; 
 orvule - 100 protsenti miinimumpalgast;
 alaealisele - 60 protsenti miinimumpalgast.
§ 20. Toitjakaotuspension määratakse ajaks, mil isik
vastab selle pensioni saamiseks käesoleva seaduse §-s 13
ettenähtud tingimustele.
V peatükk 
RAHVAPENSION
§ 21. Õigus saada rahvapensioni on 60-aastasel naisel ja 
65-aastasel mehel. 
§ 22. Rahvapensioni suurus on 85 protsenti miinimum-
palgast.
Rahvapension määratakse eluajaks.
 VI peatükk 
PENSIONILISAD
§ 23. Vanadus- ja invaliidsuspensionile arvutatakse
juurde järgmised pensionilisad:
1)Vabadussõjast osavõtnule - 100 protsenti
miinimumpalgast;
2)isikule, kes invaliidistus, päästes inimelu või
kaitstes õiguskorda või omandit, - 25 protsenti
miinimumpalgast;
3)I grupi invaliidile - 25 protsenti miinimumpalgast;
4)mittetöötavale pensionärile, kelle ülalpidamisel on
käesoleva seaduse § 13 punktis 1 loetletud isikud - 15
protsenti miinimumpalgast. Lisa ülalpeetavate eest arvutatakse
juurde vaid ühe perekonnaliikme pensionile;
5)Eesti Vabariigi kaitsejõududes teenimise, sõjaväe- või
asendusteenistuse või õppe- ja kontrollkogunemise ajal
invaliidistunud isikule - 10 protsenti miinimumpalgast;
6)tuumakatastroofi, tuumakatsetuse, samuti
aatomielektrijaama avarii tagajärjel invaliidistunud
isikule - 10 protsenti miinimumpalgast;
7)II maailmasõjast osavõtnule - 10 protsenti 
miinimumpalgast;
8)mittetöötavale 80-aastaseks saanud pensionärile (välja
arvatud I grupi invaliidile)- 10 protsenti miinimumpalgast.
Käesoleva paragrahvi 1.lõike punktis 8 ettenähtud
pensionilisa arvutatakse juurde ka toitjakaotuspensioni
saajale, kes vastab nimetatud lisa saamise tingimustele.
Käesoleva paragrahvi 1.lõike punktides 1, 2, 5-7
ettenähtud pensionilisa arvutatakse juurde ka nimetatud
punktides loetletud isikute perekonnale määratud 
toitjakaotuspensionile.
§ 24. Rehabiliteeritud isiku või sõjavangis või II
maailmasõja ajal koonduslaagris, getos, samuti tööpataljonis
viibinud isiku invaliidsuspensionile arvutatakse juurde 
pensionilisa - 10 protsenti miinimumpalgast.
 § 25. Käesoleva seaduse §-s 24 loetletud isikute
 surma korral nende perekonnaliikmetele määratud
 toitjakaotuspensionile arvutatakse juurde pensionilisa - 10
 protsenti miinimumpalgast.
§ 26. Käesoleva seaduse § 23 1.lõike punktis 7
ja paragrahvides 24 ja 25 ettenähtud pensionilisasid ei määrata
üheaegselt.
 VII peatükk
PENSIONIÕIGUSLIK STAAŽ
§ 27. Pensioniõigusliku staaži hulka arvatakse igasuguse
 tegevuse aeg töötajana, kui tööandja oli kohustatud maksma
 sotsiaalmaksu.
Pensioniõigusliku staaži hulka arvatakse samuti:
1)töötamise aeg pereettevõtte või talupere liikmena,
tegevusaeg tööandjana ja individuaaltöö, kui makstakse
sotsiaalmaksu;
2)loomeliitude ja kutseühingute liikmete tegevusaeg,
alates loometegevuse algusest. 1991. aasta 1. jaanuarist
arvatakse nimetatud isikute tegevusaeg staaži hulka, kui
makstakse sotsiaalmaksu;
3)teenistuse aeg Eesti Vabariigi kaitsejõududes ning
kooskõlas Eesti Vabariigi kaitseteenistuse seadusega (RT 1992,
nr. 4/5, art. 60)nimetatud teenistusega võrdsustatud teenistusaeg; 
teenistuse aeg Siseministeeriumi süsteemis;
4)sõjaväeteenistuse ja asendusteenistuse aeg;
5)õpiaeg kõrgkoolis ja keskeriõppeasutuses; kaadri
ettevalmistamise, kvalifikatsiooni tõstmise ja
ümberkvalifitseerimise aeg koolis ja kursustel,
magistrantuuris, aspirantuuris, doktorantuuris või kliinilises
ordinatuuris oleku aeg;
6)I grupi invaliidi, lapsinvaliidi, alla 18-aastase
lapseeast invaliidi ning emale või isale väikelapse eest
hoolitsemise aeg kuni lapse 3-aastaseks saamiseni;
7)töötu abiraha saamise või täiendus- või ümberõppe aeg;
8)töötamise aeg kirikus (koguduses), registreeritud 
usuorganisatsioonis. 1991. aasta 1. jaanuarist arvatakse nimetatud
töötamise aeg staaži hulka, kui makstakse sotsiaalmaksu;
9)töötamise aeg talus enne kolhooside ja sovhooside 
moodustamist, kui isik oli vähemalt 14 aastat vana;
10)ühele vanematest või eestkostjale või hooldajale kaks
aastat iga lapse kohta, keda ta on kasvatanud vähemalt kaheksa
aastat.
§ 28. Sooduskorras arvatakse pensioniõigusliku staaži
hulka:
1)rehabiliteeritud isiku õigusvastaselt vahi all,
kinnipidamiskohas või asumisel oleku aeg - kolmekordselt;
2)sõjavangis, II maailmasõja ajal koonduslaagris, getos,
samuti tööpataljonis viibimise aeg - kolmekordselt;
3)pidalitõbilas või katkutõrjeasutuses töötamise aeg -
kahekordselt;
4)tervishoiuasutuses töötamise aeg Vabariigi Valitsuse
poolt kinnitatava vastavate tööde ja ametikohtade loetelu
alusel - pooleteisekordselt.
§ 29. Pensioniõigusliku staaži tõendamise juhendi
kinnitab Vabariigi Valitsus.
 VIII peatükk 
PENSIONI MÄÄRAMINE
§ 30. Pensionitaotluse esitavad:
1)töötajad ja nende perekonnaliikmed pensioni taotleja (toitja)
 viimasele tööandjale. Kui tööandja keeldub töötajat pensioni
 määramiseks esitamast ja pensioni taotleja ei ole nõus tema
 otsusega, võib pensioni taotleja esitada pensionitaotluse otse
 oma elukohajärgse maa- või linnavalitsuse või vabariikliku linna
 rajoonivalitsuse pensionitalitusele;
 2)teised pensioni taotlejad (peale käesoleva paragrahvi punktis
 1 nimetatute)oma elukohajärgsele maa- või linnavalitsuse või
 vabariikliku linna rajoonivalitsuse pensionitalitusele.
§ 31. Tööandja vormistab vajalikud dokumendid 10 päeva
jooksul pärast taotluse esitamist ning saadab need koos
taotluse ja esildisega pensioni taotleja elukohajärgsele maa-
või linnavalitsuse või vabariikliku linna rajoonivalitsuse
pensionitalitusele.
Pensioni taotlemiseks vajalikud dokumendid määratakse 
Vabariigi Valitsuse poolt kehtestatud korras.
Esildise vormi kehtestab Sotsiaalministeerium.
§ 32. Pensioni määrab pensioni taotleja elukohajärgse
pensionitalituse juhataja. Pensioni taotleja või ettevõtte,
asutuse või organisatsiooni nõudmisel, samuti kollegiaalset
lahendust nõudva pensionitaotluse puhul otsustab pensioni
määramise pensionikomisjon, mille moodustab maa- või
linnavalitsus või vabariikliku linna rajoonivalitsus.
Pensionikomisjoni otsusega mittenõustumisel on pensioni
taotlejal õigus pöörduda kohtusse (§ 61).
§ 33. Pensionitalitus on kohustatud andma selgitusi 
ja teatisi pensioni määramise kohta, samuti abistama pensioni
taotlejat vajalike dokumentide saamisel.
Pensionitalitusel on õigus nõuda ettevõttelt, asutuselt,
organisatsioonilt ja üksikisikult vajalikke dokumente, samuti
kontrollida nende õigsust.
§ 34. Pensionitalitus vaatab pensioni määramiseks
esitatud dokumendid läbi 10 päeva jooksul, arvates nende
saabumise päevast, ja teeb otsuse pensioni määramise või
määramata jätmise kohta.
Otsuses märgitakse pensioni määramata jätmise põhjus ja
selgitatakse vaidluse läbivaatamise korda.
Väljavõtte otsusest pensioni määramata jätmise kohta saadab
pensionitalitus ettevõttele, asutusele, organisatsioonile või
pensioni taotlejale viie päeva jooksul pärast otsuse tegemist.
Otsuse väljavõttele lisatakse kõik pensioni määramiseks esitatud
dokumendid.
§ 35. Pensioni taotlemise päevaks loetakse päev, 
millal pensionitalitus võtab vastu esildise või avalduse koos 
kõigi vajalike dokumentidega. Dokumentide vastuvõtmise kohta 
annab pensionitalitus pensioni taotlejale või tööandjale õiendi,
mille vormi kehtestab Sotsiaalministeerium.
Kui esildis või avaldus on saadetud posti teel ning
seejuures on lisatud kõik vajalikud dokumendid, loetakse
pensioni taotlemise päevaks taotluse lähtekoha postitempli
kuupäev.
Kui esildisele või avaldusele ei ole lisatud kõiki
vajalikke dokumente, teatab pensionitalitus pensioni
taotlejale või tööandjale, missugused dokumendid tuleb esitada
täiendavalt. Kui need esitatakse hiljemalt kolme kuu jooksul,
arvates täiendavate dokumentide esitamise vajaduse kohta
teatise saamise päevast, loetakse pensioni taotlemise päevaks
esildise või avalduse vastuvõtmise päev või taotluse lähtekoha
postitempli kuupäev.
§ 36. Pension määratakse pensioni taotlemise päevast
alates (§ 35). Pension määratakse varasemast tähtajast
järgmistel juhtudel:
1)vanaduspension määratakse pensioniikka jõudmise
päevast (paragrahvid 5, 6)ning invaliidsuspension määratakse
invaliidsuse kindlakstegemise päevast või lapsinvaliidiks
tunnistamise päevast, kui pensionitaotlus on esitatud kolme
kuu jooksul, arvates pensioniikka jõudmise või invaliidsuse
kindlakstegemise või lapsinvaliidiks tunnistamise päevast;
 2)toitjakaotuspension määratakse toitja surma või
teadmata äraolijaks tunnistamise päevast, kuid mitte üle 12
kuu enne pensioni taotlemist.
§ 37. Perekonnaliikmetele ja nendega võrdsustatud
isikutele (§ 13), kellel on õigus saada
toitjakaotuspensioni, määratakse ühine pension.
Perekonnaliikme avalduse alusel eraldatakse pensionist
tema osa ja makstakse see talle eraldi välja.
Pensionist osa eraldamine toimub avalduse esitamisele
järgneva kuu esimesest kuupäevast.
§ 38. Pensioniliik muudetakse taotluse ja kõigi 
vajalike dokumentide (kui need pensionitoimikus puuduvad)
esitamise päevast alates.
§ 39. Pensioniõigusliku staaži kogupikkuse
 kindlaksmääramisel loetakse täisaastaks staaži, mille pikkus on
 vähemalt kuus kuud.
 Käesoleva paragrahvi 1.lõikes sätestatut ei kohaldata pensioni
 määramiseks vajaliku pensioniõigusliku staaži (paragrahvid 5,6)
kindlaksmääramisel, samuti käesoleva seaduse § 41 alusel
 pensioni ümberarvutamiseks täiendava kaheaastase staaži
 kindlaksmääramisel.
§ 40. Pensionärile antakse pensionitunnistus, mille
 vormi määrab kindlaks Sotsiaalministeerium.
IX peatükk 
PENSIONI ÜMBERARVUTAMINE
§ 41. Vanaduspensionäril (§ 5, 6)ja
invaliidsuspensionäril, kellele pension on määratud
vanaduspensioni suuruses (§ 10 lg.2), on iga vähemalt kahe
täiendava pensioniõigusliku staaži aasta järel õigus pensioni
ümberarvutamisele.
§ 42. Miinimumpalga suurendamise korral arvutatakse
pension ümber uue miinimumpalga kehtima hakkamise kuu
esimesest päevast arvates.
§ 43. Pensioni vähendamist tingivate asjaolude
tekkimisel arvutatakse pension ümber nende tekkimise kuule
järgneva kuu esimesest päevast.
Pensioni suurendamist tingivate asjaolude tekkimisel
arvutatakse pension ümber vastava avalduse ja vajalike
dokumentide esitamise kuule järgneva kuu esimesest päevast,
invaliidsusgrupi muutmisel aga invaliidsusgrupi muutmise kuule
järgneva kuu esimesest päevast.
 X peatükk 
PENSIONI MAKSMINE
§ 44. Pensioni makstakse riikliku sotsiaalkindlustuse
eelarve pensioni sihtkapitalist, mille vahendid moodustuvad
sotsiaalmaksust ja eraldistest riigieelarvest. 
§ 45. Pensioni makstakse pensionitalituse kaudu
igakuuliselt jooksva kuu eest posti teel või kantakse panka
pensionäri hoiuarvele.
Pensioni kättetoimetamine ja saatmine toimub maksja
arvel.
§ 46. Töötavale pensionärile makstakse vanadus- või
invaliidsuspensioni 50 protsenti miinimumpalgast. 
Toitjakaotus- ja rahvapensioni töötamise korral ei
maksta. 
§ 47. Pensionär on kohustatud 10 päeva jooksul oma
elukohajärgsele pensionitalitusele kirjalikult teatama
asjaoludest, mis toovad kaasa pensioni suuruse muutumise. 
§ 48. Volikirja alusel makstakse pensioni mitte 
rohkem kui kolm aastat järjest.
Kui volikirjas kehtivuse aega pole märgitud, kehtib see ühe
aasta jooksul tõestamise päevast arvates. Volikiri peab olema
tõestatud notariaalselt või pensionäri elukohajärgses
vallavalitsuses, elamumajandusorganis või statsionaarses
raviasutuses, kui pensionär on seal ravil.
Volikiri tõestatakse vastutava isiku allkirja ja asutuse
pitseriga.
§ 49. Välja võtmata pension makstakse pensionärile
taotluse esitamisel tagantjärele, kuid kokku mitte rohkem kui
ühe aasta eest.
Pension, mis on jäänud õigel ajal saamata pensioni
määrava või maksva asutuse süü tõttu, makstakse tagantjärele
tähtajalise piiranguta.
§ 50. Täielikul riiklikul ülalpidamisel olevale
alaealisele makstakse 50 protsenti määratud pensionist, mis
kantakse panka lapse isiklikule hoiuarvele.
Osalisel riiklikul ülalpidamisel olevale alaealisele
makstakse pensioni täies ulatuses.
§ 51. Lapseeast III grupi invaliidile makstakse õppimise
ajal invaliidsuspensioni lapsinvaliidile kehtestatud määras
§ 10)kuni õppeasutuse lõpetamiseni, kuid mitte kauem
kui 24-aastaseks saamiseni.
§ 52. Kutseõppeasutuses õppivale täielikul riiklikul
ülalpidamisel olevale invaliidile, kellel on ülalpeetavaid (§
13 p.1), makstakse pensioni järgmises suuruses:
ühe ülalpeetava puhul 1/4 pensionist;
kahe ülalpeetava puhul 1/3 pensionist;
kolme ja enama ülalpeetava puhul pool pensionist.
§ 53. Arstlikus ekspertiisi komisjonis taasläbivaatusel
töövõimeliseks tunnistatud isikule makstakse
invaliidsuspensioni taasläbivaatuse kuu lõpuni.
§ 54. Kui invaliid ei ilmu arstliku ekspertiisi
komisjoni taasläbivaatuseks määratud ajal, siis peatatakse talle
pensioni maksmine. Tema invaliidiks taastunnistamise korral
alustatakse pensioni maksmist selle peatamise päevast, kuid
tagantjärele mitte rohkem kui ühe kuu ulatuses.
Kui invaliid ei ilmu taasläbivaatusele mõjuvatel
põhjustel, siis jätkatakse pensioni maksmist alates selle
maksmise peatamise päevast kuni järgmise taasläbivaatuse
päevani, kuid mitte üle ühe aasta, tingimusel, kui arstliku
ekspertiisi komisjon tunnistab ta ka sel ajal invaliidiks. Kui
invaliid saab taasläbivaatuse järel uue invaliidsusgrupi, siis
makstakse pensioni nimetatud aja eest endise grupi järgi.
§ 55. Riigieelarvest finantseeritavas 
hoolekandeasutuses elavale pensionärile makstakse 15 protsenti 
temale määratud pensionist.
Kui hoolekandeasutuses elaval pensionäril on ülalpeetavaid
§ 13 p.1), makstakse neile pensioni käesoleva seaduse
§-s 52 toodud suuruses.
§ 56. Kui kohus mõistab pensionäri süüdi ja karistab
teda vabadusekaotusega, peatatakse vabadusekaotuse kandmise
ajaks pensioni maksmine.
§ 57. Kui pensionär vahetab elukohta, makstakse talle
pärast endisest elukohast väljakirjutamist ette kahe kuu
pension. Pensioni maksmist jätkatakse ajast, mil maksmine
endises elukohas lõpetati.
§ 58. Pensionist võib kinni pidada:
 1)tsiviilasjas tehtud kohtuotsuse ja määruse ning
kriminaalasjas tehtud kohtuotsuse (varalise sissenõude osas),
notariaalkontori täitepealdise ning muu otsuse ja määruse
alusel, mida täidetakse vastavalt vabariigi seadustele
kohtuotsuse täitmiseks kehtestatud korras;
2)pensionikomisjoni otsuse alusel selle pensioni 
sissenõudmiseks, mis on pensionärile tema kuritarvituse tõttu
teadvalt ebaõigete andmetega dokumentide esitamise, töötasu
või muu sissetuleku varjamise, perekonnaliikmete koosseisus
toimunud muutuste kohta andmete esitamata jätmise)enam
makstud.
Muid kinnipidamisi pensionist pole lubatud teha.
Pensionist kinnipeetav osa arvutatakse pensionärile
väljamaksmiseks ettenähtud pensionist.
Pensionist võib kinni pidada kuni 50 protsenti:
varavastaste kuritegude tagajärjel tekitatud kahju
hüvitamiseks, perekonnaliikmete ülalpidamiseks (alimendid),
vigastuse või muu tervisekahjustuse tõttu tekitatud kahju
hüvitamiseks, samuti toitja surma korral ning alusetult saadud
töötasu tagastamiseks seadusega ettenähtud juhtudel.
Muudel juhtudel võidakse kinni pidada kuni 20 protsenti
pensionist.
Pensionikomisjoni otsuse alusel peetakse pensionist kinni
kuni 20 protsenti lisaks kinnipidamisele muul alusel.
Kõigil pensionist kinnipidamise juhtudel säilitatakse
pensionärile vähemalt 50 protsenti talle maksmisele kuuluvast
pensionist.
Kui pensioni maksmine lõpetatakse enne, kui
pensionikomisjoni otsuse alusel kinnipeetav rohkem makstud
summa on täielikult kustutatud, nõutakse maksmata osa sisse
kohtu korras.
§ 59. Saamata jäänud pension makstakse pensionäri surma
korral isikutele, kellel on õigus saada toitjakaotuspensioni
paragrahvid 12-16). Vanemal, abikaasal ja teistel perekonnaliikmetel,
kes elasid koos pensionäriga tema surma päevani, on õigus
saada saamata jäänud pensioni ka siis, kui nad ei kuulu
toitjakaotuspensioniga kindlustatavate isikute hulka.
Mitme perekonnaliikme pöördumisel pensionitalituse poole
jagatakse saada olev pension nende vahel võrdselt.
Pension makstakse välja, kui avaldus esitati kuue kuu
jooksul pensionäri surma päevast arvates.
§ 60. Pensioni maksmisel ümardatakse 50 senti ja üle
selle kroonini, summat kuni 50 senti aga ei arvestata.
XI peatükk 
VAIDLUSTE LÄBIVAATAMINE
§ 61. Pensioni taotleja (pensionäri)ja pensionitalituse
vahel tekkinud vaidluste läbivaatamiseks võib pensioni
taotleja (pensionär)pöörduda kohtusse kuue kuu jooksul,
arvates päevast, millal ta sai teada või oleks pidanud teada
saama oma õiguste rikkumisest.
XII peatükk 
SEADUSE RAKENDAMINE
§ 62. Käesolev seadus jõustub alates 1993. aasta 1.
aprillist.
§ 63. Peatada Eesti Vabariigi pensioniseaduse (RT 1991,
nr.12, art.169)ja Eesti Vabariigi Ülemnõukogu 1991. aasta 15.
aprilli otsuse "Eesti Vabariigi pensioniseaduse rakendamise
kohta" (RT 1991, nr.12, art.170)rakendamine kuni riikliku
tööpensioni määramist ja maksmist käsitleva seaduse
jõustumiseni.
§ 64. Tunnistada alates 1993. aasta 1. aprillist
kehtetuks. 
1)Eesti Vabariigi Ülemnõukogu 1992. aasta 16. jaanuari
otsus "Elatusraha kehtestamise kohta" (RT 1992, nr.2, art.12);
2)Eesti Vabariigi Ülemnõukogu 1992. aasta 12. augusti
otsus "Eesti Vabariigi pensioniseaduse taaskehtestamise kohta"
RT 1992, nr.33, art.423);
3)Riigikogu 1992. aasta 15. detsembri otsus "Eesti
Vabariigi Ülemnõukogu 1992. aasta 12. augusti otsuse "Eesti
Vabariigi pensioniseaduse taaskehtestamise kohta" muutmine"
RT 1992, nr.54, art.660).
§ 65. Käesoleva seaduse alusel pensioni taotlemisel
esitatakse ka dokumendid pensioni taotleja keskmise
sissetuleku kohta enne seaduse jõustumist kehtinud
eeskirjadega sätestatud korras.
§ 66. Enne käesoleva seaduse jõustumist määratud
pensionid arvutatakse käesoleva seaduse sätete alusel ümber
pensionitoimikus ümberarvutamise ajal olevate
pensioniõigusliku staaži dokumentide alusel.
Enne seaduse jõustumist kehtinud eeskirjade järgi
kindlaksmääratud pensioniõiguslikku staaži (sealhulgas
tunnistajate ütluste alusel)käesoleva seaduse sätete alusel
ümber ei vaadata.
Erandina kohaldatakse käesoleva seaduse sätteid § 28
punktis 2 märgitud staaži arvestamisel.
Kui ümberarvutatud pension osutub väiksemaks enne
käesoleva seaduse jõustumist makstud elatusrahast, jätkatakse
pensioni maksmist elatusraha suuruses.
§ 67. Staaži tõendavate dokumentide täiendaval
esitamisel kuue kuu jooksul, arvates käesoleva seaduse
jõustumisest, arvutatakse pension ümber seaduse jõustumise
päevast arvates.
Staaži tõendavate dokumentide hilisemal esitamisel lähtutakse
pensionide ümberarvutamiseks kehtestatud korrast (§ 43).
Täiendavate staaži tõendavate dokumentide alusel arvesse
võetav pensioniõiguslik staaž tehakse kindlaks käesoleva
seaduse sätete alusel.
 § 68. Pensioniõigusliku staaži tõendamise korra, samuti
pensioni taotlemiseks vajalike dokumentide loetelu ning arstliku
ekspertiisi komisjoni põhimääruse kinnitamiseni juhindutakse
enne käesoleva seaduse jõustumist kehtinud eeskirjadest.
 § 69. Kuni "Eesti Vabariigi soodustingimustel
vanaduspensionide seadusesse" (RT 1992, nr. 21, art. 292)ja
"Eesti Vabariigi väljateenitud aastate pensionide seadusesse"
RT 1992, nr. 21, art. 294)muudatuste ja täienduste tegemiseni
juhindutakse nimetatud pensionide arvutamisel järgmisest:
1)soodustingimustel vanaduspensioni arvutamise aluseks
isikule, kes on töötanud loetelus nr. 1 toodud tervist eriti
kahjustavate ja eriti raskete töötingimustega töödel (RT 1992,
nr. 30, art. 401), on 85 protsenti miinimumpalgast, millele
liidetakse 1,5 protsenti miinimumpalgast iga pensioniõigusliku
staaži aasta eest;
2)soodustingimustel vanaduspensioni arvutamise aluseks
isikule, kes on töötanud loetelus nr. 2 toodud
tervistkahjustavate ja raskete töötingimustega töödel (RT
1992, nr. 30, art. 401), samuti isikule, kes on töötanud
väljateenitud aastate pensionile õigust andvatel kutsealadel
ja ametikohtadel (RT 1992, nr. 30, art. 402), on 85 protsenti
miinimumpalgast, millele liidetakse 1,0 protsenti
miinimumpalgast iga pensioniõigusliku staaži aasta eest.
§ 70. Isikule, kellele Eesti Vabariigi Ülemnõukogu 
1992. aasta 14.mai otsuse "Eesti Vabariigi väljateenitud
aastate pensionide seaduse rakendamise kohta" (RT 1992, nr.
21, art. 295)punkt 4 3.lõike alusel säilitati määratud
väljateenitud aastate pension, jätkatakse pärast käesoleva
seaduse jõustumist nimetatud pensioni maksmist senise
elatusraha suuruses.
§ 71. Isikule, kellele Eesti Vabariigi Ülemnõukogu 
1991. aasta 15. aprilli otsuse "Eesti Vabariigi pensioniseaduse
rakendamise kohta" punkti 9 alusel säilitati igakuise riikliku
toetuse maksmine, jätkatakse pärast käesoleva seaduse
jõustumist nimetatud toetuse maksmist senise elatusraha
suuruses.
§ 72. Vanaduspensionärile, kelle pensionile enne
käesoleva seaduse jõustumist kehtinud sätete alusel on juurde
arvutatud pensionilisa töötamise eest pärast pensioniikka
jõudmist, jätkatakse pärast käesoleva seaduse jõustumist
nimetatud lisa maksmist järgmises suuruses: 
vähemalt ühe aasta töötamise korral
 - 3 krooni;
vähemalt kahe aasta töötamise korral
 - 6 krooni;
vähemalt kolme aasta töötamise korral
 - 9 krooni;
vähemalt nelja aasta töötamise korral
 - 12 krooni.
§ 73. Kuni matusetoetuse määramise ja maksmise uute
eeskirjade kehtestamiseni makstakse pensionäri surma korral
matusetoetust enne käesoleva seaduse jõustumist kehtinud
korras ja suuruses.
§ 74. Enne käesoleva seaduse jõustumist määratud
pensionid arvutatakse käesoleva seaduse sätete alusel ümber
ühe kuu jooksul, arvates seaduse jõustumisest. Nimetatud
tähtaja jooksul makstakse pensioni senise elatusraha suuruses.
Ümberarvutatud pensioni ja elatusraha suuruste vahe 
makstakse pensionärile välja kolme kuu jooksul, arvates
seaduse jõustumisest.
§ 75. Käesoleva seaduse alusel pensioni maksmisel ja
pensionist kinnipidamisel lähtutakse pensioni üldsummast,
mille moodustab pension koos pensionilisaga.
§ 76. Kuni Eesti-Vene läbirääkimiste lõppaktide
allakirjutamiseni pensionikindlustuse küsimustes peatada
üleminek NSV Liidu 1990. aasta 28. aprilli seaduse "Sõjaväelaste
pensionilisest kindlustamisest" alusel määratud pensionidelt
käesoleva seaduse alusel määratavatele pensionidele. 
§ 77. Vaidlused pensionäri ja pensionitalituse vahel,
 mis tulenevad Eesti Vabariigi pensioniseaduse rakendamisest või
 elatusraha määramisest ja maksmisest, vaadatakse läbi käesoleva
 seadusega ettenähtud korras.
§ 78. Vabariigi Valitsusel ja Sotsiaalministeeriumil on
õigus anda määrusi käesoleva seaduse alusel ja täitmiseks.
Riigikogu aseesimees T. Kelam
Õiend
Lisatud avaldamisandmed.
Väärismetalltoodete seadus
§ 1. Seaduse reguleerimisala
1)Käesolev seadus sätestab väärismetalltoodete käitlemise ning väärismetalli proovi määramise ja tõendamise nõuded, järelevalve korralduse seaduse täitmise üle ning vastutuse seaduse rikkumise eest.
2)Käesoleva seaduse sätteid ei kohaldata:
1)tootmise, teaduse ja meditsiini vajadusteks kasutatavate väärismetallide, väärismetalli sisaldavate toodete ja väärismetalltoodete suhtes;
2)väärismetalltoodete valmistamiseks kasutatavate materjalide suhtes;
3)väärismetalltoodete ja väärismetalle sisaldavate toodete valmistamisel ja töötlemisel tekkinud väärismetalle sisaldavate jäätmete ning kasutamiskõlbmatuks muutunud väärismetalltoodete suhtes;
4)käibemaksuseaduse tähenduses investeeringukulla suhtes;
5)väärismetallist Eesti ja teiste riikide seaduslike maksevahendite ning antikvaarsete müntide ja medalite suhtes;
6)väärismetallist au- ja teenetemärkide ning spordi- ja kultuuriauhindade suhtes;
6^1)ajaloolise või kultuuriväärtusega väärismetalltoodete suhtes;
7)väärismetallist muusikainstrumentide ja nende osade suhtes;
8)väärismetalltoodete väljaveol;
9)selliste väärismetalltoodete sisseveol, mida reisija veab sisse isiklikuks kasutamiseks või mis sisalduvad ühelt füüsiliselt isikult teisele füüsilisele isikule juhuti saadetavas postisaadetises, kui nende väärismetalltoodete laadi ja koguse põhjal on ilmne, et need on mõeldud reisija või postisaadetise saaja isiklikuks või perekondlikuks kasutamiseks.
3)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesolevas seaduses sätestatud erisusi.
4)Väärismetalltoodete käitlemise reguleerimisel rahapesu ja terrorismi rahastamise tõkestamise seadusega kohaldatakse käesolevat seadust rahapesu ja terrorismi rahastamise tõkestamise seadusest tulenevate erisustega.
§ 2. Mõisted
Käesolevas seaduses kasutatakse mõisteid järgmises tähenduses:
1)väärismetall – puhas kuld, hõbe, plaatina ja pallaadium ning nende sulamid;
2)väärismetalli proov – arv, mis näitab, mitu massiosa puhast kulda, hõbedat, plaatinat või pallaadiumi sisaldub vastava väärismetalli sulamis selle tuhande massiosa kohta;
3)väärismetalli standardproov – käesoleva seaduse § 4 lõigetes 2 ja 2^1  nimetatud väärismetalli proov;
4)väärismetalltoode – ese, mis on tervikuna või osaliselt valmistatud ühest või enamast vähemalt käesoleva seaduse § 4 lõigetes 2 ja 2^1  lubatud väikseima standardprooviga väärismetallist;
5)käitlemine – väärismetalltoodete valmistamine, sissevedu, müügiks pakkumine ja tasu eest võõrandamine;
6)valmistamine – uute väärismetalltoodete tasu eest võõrandamise eesmärgil valmistamine ning kasutatud väärismetalltoodete parandamine, ümbertegemine ja ennistamine;
7)sissevedu – väärismetalltoodete toimetamine Eestisse eesmärgiga teha need kättesaadavaks kasutusele võtmiseks või levitamiseks;
8)müügiks pakkumine – tegevus, mille käigus väärismetalltoodete valmistaja, sissevedaja, hulgimüüja või jaemüüja pakub väärismetalltooteid tasu eest võõrandamiseks;
10)turule laskmine – tegevus, millega väärismetalltoode tehakse Euroopa Majanduspiirkonna lepingu osalisriigis või Türgis esmakordselt kättesaadavaks kas levitamiseks või kasutusele võtmiseks.
2. peatükk VÄÄRISMETALLTOODETE KÄITLEMISE NÕUDED
1. jagu Üldnõuded
§ 3. Teatamiskohustus
§ 4. Nõuded väärismetalltootele
1)Toodet võib väärismetalltootena müügiks pakkuda või tasu eest võõrandada, kui see vastab käesoleva seaduse nõuetele ja on märgistatud käesolevas seaduses ettenähtud kohustuslike märgistega.
2)Väärismetalli standardproovid on:
1)kuldtootel 375, 500, 585, 750, 916 või 999;
2)hõbetootel 800, 830, 925 või 999;
3)plaatinatootel 850, 950 või 999;
4)pallaadiumtootel 500, 950 või 999.
2^1)Euroopa Majanduspiirkonna lepingu osalisriigis või Türgis valmistatud tooted loetakse standardproovile vastavast väärismetallist valmistatuks, kui nendes toodetes on kasutatud riigis, kus tooted on valmistatud või turule lastud, õigusaktiga kehtestatud või käesoleva paragrahvi lõikes 2 nimetatud standardprooviga väärismetalli.
3)Väärismetalltoote valmistamiseks kasutatud väärismetall on standardproovile vastav, kui selle puhta kulla, hõbeda, plaatina või pallaadiumi sisaldus on standardprooviga võrdne või sellest suurem.
4)Müügiks pakutava või tasu eest võõrandatava väärismetalltoote mitteväärismetallist osad, välja arvatud vedrud, tihvtid ja teised konstruktsiooniks hädavajalikud detailid, peavad olema märgistatud märgisega «MET» või muu mitteväärismetalli tähistava märgisega.
6)Väärismetalltoodet ei ole lubatud müügiks pakkuda ega tasu eest võõrandada, kui:
1)väärismetalltootele on püsivalt liidetud sellist metalli, mida värvuse tõttu võib pidada samaks väärismetalliks, millest väärismetalltoode on valmistatud;
2)kuld-, plaatina- või pallaadiumtoote valmistamisel on kasutatud joodist, mille proov on väiksem kui vastava väärismetalltoote valmistamiseks kasutatud väärismetalli proov.
7)Väärismetalltootena ei ole lubatud märgistada, müügiks pakkuda ega tasu eest võõrandada:
1)toodet, mille valmistamiseks kasutatud metalli massist moodustab väärismetallist valmistatud osa vähem kui 50 protsenti, välja arvatud lauahõbe, kellad ja teised korpustooted;
2)väärismetalliga kaetud muust metallist toodet.
§ 5. Käitlemiseks mittelubatud toode
2. jagu Väärismetalltoote märgised
§ 6. Väärismetalltootel kasutatavad märgised
1)Väärismetalltootel kasutatav märgis on:
1)kohustuslik märgis, milleta ei või väärismetalltoodet müügiks pakkuda ega tasu eest võõrandada;
2)mittekohustuslik märgis, mida võib käesolevas seaduses sätestatud juhul ning korras väärismetalltootele kanda;
3)käesoleva seadusega reguleerimata märgis (edaspidi muu märgistus).
2)Kohustuslikud märgised on Eestis väärismetalltooteid valmistava ettevõtja (edaspidi valmistaja)või Eestisse väärismetalltooteid sissevedava ettevõtja (edaspidi sissevedaja)nimemärgis ja proovimärgis.
3)Mittekohustuslik märgis on kontrollmärgis.
4)Väärismetalltoodet, mis on Euroopa Majanduspiirkonna lepingu osalisriigis või Türgis õigusaktide kohaselt märgistatud nimemärgise ja proovimärgisega identset tähendust omavate märgistega, ei pea märgistama käesolevas seaduses ettenähtud kohustuslike märgistega.
5)Väärismetalltootel on lubatud muu märgistus, kui see ei halvenda oma kuju ega paiknemise poolest käesoleva paragrahvi lõigetes 2–4 nimetatud märgiste nähtavust, loetavust ega tähenduse mõistmist.
6)Väärismetalltootele kantud kohustuslikud ja mittekohustuslikud märgised peavad olema selgelt loetavad ja vastama oma kuju poolest käesoleva seaduse ning selle alusel kehtestatud õigusaktide nõuetele ning kuju ja kandmisviisi poolest nimemärgiste riiklikusse registrisse kantud nimemärgisele. Kui väärismetalltoode ei ole märgistatud käesolevas seaduses ettenähtud kohustuslike märgistega, peavad käesoleva paragrahvi lõikes 4 nimetatud märgised olema selgelt loetavad.
§ 7. Kohustuslike märgistega märgistamine
1)Väärismetalltoote märgistamise kohustuslike märgistega peab tagama väärismetalltoote valmistaja või sissevedaja.
3)Väärismetalltoode on märgistatud kohustuslike märgistega, kui sellele on kantud:
1)valmistaja või sissevedaja nimemärgis ja proovimärgis või
2)valmistaja või sissevedaja nimemärgis ühendatuna proovimärgisega (edaspidi ühitatud nime- ja proovimärgis).
4)Väärismetalltoode, millele selle väikeste mõõtmete tõttu ei ole võimalik kanda nii nime- kui proovimärgist või ühitatud nime- ja proovimärgist, võib olla märgistatud ainult proovimärgisega.
5)Nende väärismetalltoodete loetelu, mida võib müügiks pakkuda või tasu eest võõrandada ilma kohustusliku märgistuseta seetõttu, et on olemas varasem märgistus või et tehnilistel, esteetilistel või muudel põhjustel ei ole märgistamine lubatud või otstarbekas, ning loetelusse kuuluvate toodete valmistamiseks kasutatud väärismetalli proovi tõendamise nõuded kehtestab Vabariigi Valitsus või tema volitusel valdkonna eest vastutav minister määrusega.
§ 8. Nimemärgis
1)Nimemärgis on väärismetalltootele kantav alaline märk, mis näitab, milline valmistaja või sissevedaja on vastutav väärismetalltoote nõuetele vastavuse eest.
2)Nimemärgiseks võib olla täht, täheühend või märk, mis on selgesti eristatav teise valmistaja või sissevedaja nimemärgistest ning mis on kantud nimemärgiste riiklikusse registrisse.
3)Valmistaja või sissevedaja võib nimemärgisena kasutada oma registreeritud kaubamärki, kui see märk vastab käesoleva paragrahvi lõikes 2 nimetatud nõuetele ja on kantud nimemärgiste riiklikusse registrisse.
4)Sissevedaja võib oma nimemärgise tähenduses registrisse kanda sisseveetava väärismetalltoote valmistanud ettevõtja nimemärgise (edaspidi sissevedaja nimemärgis), kui ettevõtja on andnud kirjaliku nõusoleku oma nimemärgise sel viisil nimemärgiste riiklikusse registrisse kandmiseks.
§ 9. Proovimärgis
1)Proovimärgis on väärismetalltootele kantav alaline märk, mis näitab väärismetalltoote valmistamiseks kasutatud väärismetalli ja selle standardproovi.
2)Proovimärgise kuju on erinevate väärismetallide puhul erinev. Proovimärgise ja ühitatud nime- ja proovimärgise kuju ning väärismetalltoote nimemärgise ja proovimärgisega või ühitatud nime- ja proovimärgisega märgistamise korra kehtestab Vabariigi Valitsus või tema volitusel valdkonna eest vastutav minister määrusega.
§ 10. Kontrollmärgis
1)Kontrollmärgis on väärismetalltootele kantav alaline märk, millega väärismetalli proovi standardproovile vastavuse tõendamise valdkonnas tegutsev äriühing (edaspidi väärismetalli proovi tõendaja)tõendab, et väärismetalltoote valmistamiseks kasutatud väärismetalli proov vastab standardproovile.
2)Kontrollmärgis on Eesti proovijärelevalve märk. Kontrollmärgiseks on märgis, millel on sammuva otsavaatava lõvi kujutis ovaalses süvendis.
3)Väärismetalltoode on kontrollmärgistatud, kui sellele on kantud:
1)kontrollmärgis või
2)kontrollmärgis ühendatuna proovimärgisega (edaspidi ühitatud proovi- ja kontrollmärgis).
3^1)Väärismetalltoode loetakse kontrollmärgistatuks, kui Euroopa Majanduspiirkonna lepingu osalisriigis või Türgis on vastavate volitustega sõltumatu isik kandnud sellele asjaomase riigi kontrollmärgise ning selles riigis ei ole lubatud standardproovi negatiivne hälve.
4)Väärismetalltoote analüüsimise ja kontrollmärgisega märgistamise korra kehtestab Vabariigi Valitsus või tema volitusel valdkonna eest vastutav minister määrusega.
§ 11. Aastamärgis
3. jagu Nimemärgiste riiklik register
§ 12. Nimemärgiste riikliku registri toimimise üldised alused
1)Nimemärgiste riikliku registri eesmärk on:
1)valmistajate ja sissevedajate nimemärgiste kohta andmete säilitamine;
2)registrisse kantud nimemärgiseid käsitleva teabe töötlemise võimaldamine;
3)esitatud nimemärgiste näidis- ja võrdlusjäljendite säilitamine;
4)väärismetalltootele kantud nimemärgise võrdlemise võimaldamine registris säilitatavate nimemärgise näidis- ja võrdlusjäljenditega.
2)Nimemärgiste riikliku registri asutab, registri pidamise põhimääruse kehtestab ning registri vastutava ja volitatud töötleja määrab Vabariigi Valitsus avaliku teabe seaduses sätestatud korras.
§ 13. Registreerimistaotlus
Ettevõtja, kes soovib kanda oma nimemärgise nimemärgiste riiklikusse registrisse, esitab nimemärgiste riikliku registri volitatud töötlejale kirjaliku taotluse, milles peab sisalduma:
1)nimemärgise registreerimise avaldus;
2)nimemärgise suurendatud kujutis paberil mõõtkavas 20:1 või elektrooniliselt.
§ 14. Nimemärgise registreerimise avaldus
1)Nimemärgise registreerimise avalduses peavad sisalduma järgmised andmed:
1)ettevõtja nimi, registrikood ja vastava registri nimi ning ettevõtja aadress ja muud kontaktandmed;
2)taotluse selgelt sõnastatud sisu;
3)taotluse esitamise kuupäev ja allkiri;
4)taotluse allkirjastanud isiku nimi, ametinimetus ja kontaktandmed.
2)Registreerimistaotluse esitanud ettevõtja vastutab tema poolt nimemärgiste riiklikule registrile esitatud andmete õigsuse eest.
§ 15. Registrikanne
1)Nimemärgiste riiklikus registris tehakse registrikanne ettevõtja poolt esitatud registreerimistaotluse alusel tingimusel, et:
1)nimemärgise registreerimise avaldus on nõuetekohane;
2)registreerimistaotluse esitanud ettevõtja nimemärgise kavand on selgesti eristatav teise valmistaja või sissevedaja registrisse kantud nimemärgistest;
3)registreerimistaotluse esitanud ettevõtja on tasunud riigilõivu ja
2)Kui on täidetud käesoleva paragrahvi lõike 1 punktides 1–3 esitatud nõuded, registreerib nimemärgiste riikliku registri volitatud töötleja registreerimistaotluse seitsme tööpäeva jooksul taotluse saamisest arvates ja teavitab registreerimisest posti teel või elektrooniliselt ettevõtjat, kes registreerimistaotluse esitas. Kui ei ole täidetud lõike 1 punktis 1, 2 või 3 nimetatud nõue, määrab registri volitatud töötleja ettevõtjale puuduste kõrvaldamiseks vähemalt kahenädalase tähtaja.
4)Nimemärgiste riiklikusse registrisse kantavad andmed (edaspidi registriandmed)on:
1)registreerimisnumber;
2)registreerimise kuupäev;
3)ettevõtja nimi, registrikood ja vastava registri nimi ning ettevõtja aadress ja muud kontaktandmed;
4)registreeritud nimemärgise kujutis.
6)Registreerimise teade edastatakse registreerimistaotluse esitanud ettevõtjale posti teel või elektrooniliselt hiljemalt registrikande tegemise päevale järgneval tööpäeval.
7)Käesoleva paragrahvi lõikes 4 nimetatud registriandmed avaldatakse nimemärgiste riikliku registri veebilehel.
8)Ettevõtja soovil teeb nimemärgiste riikliku registri volitatud töötleja ettevõtja registriandmetest ametlikke väljavõtteid.
§ 16. Registreerimisest keeldumine
1)Registreerimisest keeldutakse, kui:
1)nimemärgise registreerimise avaldus ei ole nõuetekohane ja selles puuduste kõrvaldamiseks määratud tähtaeg on möödunud;
2)registreerimistaotluse esitanud ettevõtja nimemärgise kavand on identne või äravahetamiseni sarnane nimemärgiste riiklikusse registrisse juba kantud teise valmistaja või sissevedaja nimemärgisega ja selle puuduse kõrvaldamiseks määratud tähtaeg on möödunud;
3)registreerimistaotluse esitanud ettevõtja ei ole tasunud riigilõivu.
2)Motiveeritud teade registreerimisest keeldumise kohta edastatakse registreerimistaotluse esitanud ettevõtjale posti teel või elektrooniliselt hiljemalt registreerimisest keeldumise otsuse tegemise päevale järgneval tööpäeval.
§ 17. Sissevedaja nimemärgise registreerimistaotlus
1)Käesoleva seaduse § 8 lõikes 4 sätestatud juhul esitab sissevedaja nimemärgiste riikliku registri volitatud töötlejale taotluse, milles peab sisalduma:
1)sissevedaja nimemärgise registreerimise avaldus;
2)sisseveetavate väärismetalltoodete valmistaja nimemärgise suurendatud kujutis paberil mõõtkavas 20:1 või elektrooniliselt;
3)dokument, mis tõendab, et sisseveetavate väärismetalltoodete valmistaja on nõus oma nimemärgise kandmisega nimemärgiste riiklikusse registrisse sissevedaja nimemärgisena.
2)Sissevedaja nimemärgise registreerimise avalduses peavad sisalduma järgmised andmed:
1)sissevedaja nimi, registrikood ja vastava registri nimi ning sissevedaja aadress ja muud kontaktandmed;
2)taotluse selgelt sõnastatud sisu;
3)nimemärgise omaniku nimi;
4)taotluse esitamise kuupäev ja allkiri;
5)taotluse allkirjastanud isiku nimi, ametinimetus ja kontaktandmed.
§ 18. Sissevedaja nimemärgise registrikanne
1)Sissevedaja nimemärgise registreerimise menetlusele kohaldatakse käesoleva seaduse §-de 15 ja 16 nõudeid käesoleva paragrahvi lõigetes 2 ja 3 toodud erisusega.
2)Sissevedaja nimemärgise kohta tehakse nimemärgiste riiklikus registris kanne ettevõtja esitatud registreerimistaotluse alusel tingimusel, et:
1)nimemärgise registreerimise avaldus on nõuetekohane;
2)registreerimistaotluse esitanud ettevõtja on tasunud riigilõivu.
3)Sissevedaja nimemärgise kohta kantakse nimemärgiste riiklikusse registrisse lisaks käesoleva seaduse § 15 lõikes 4 nimetatud andmetele ka nimemärgise omaniku nimi.
4)Sissevedaja nimemärgise registreerimisest keeldutakse, kui:
1)nimemärgise registreerimise avaldus ei ole nõuetekohane ja selles puuduste kõrvaldamiseks määratud tähtaeg on möödunud;
2)registreerimistaotluse esitanud ettevõtja ei ole tasunud riigilõivu.
§ 19. Registriandmete kustutamine
1)Nimemärgiste riiklikusse registrisse kantud registriandmed kustutatakse:
1)selle ettevõtja taotluse alusel, kelle nimemärgis on registrisse kantud;
2)kui ilmneb, et ettevõtja, kelle nimemärgis on registrisse kantud, on oma registreerimistaotluses esitanud andmeid, mis ei vasta tegelikkusele ja millel on registrikande tegemisel oluline tähtsus.
2)Motiveeritud teade registriandmete kustutamise kohta edastatakse ettevõtjale, kelle nimemärgis oli registrisse kantud, posti teel või elektrooniliselt hiljemalt registriandmete kustutamise päevale järgneval tööpäeval.
3)Nimemärgiste riikliku registri volitatud töötleja säilitab registrist kustutatud nimemärgiste kohta käinud registriandmeid oma veebilehel märkega «Registrist kustutatud» kolme aasta jooksul registriandmete kustutamise päevast arvates.
§ 20. Registreeringu kehtivuse kinnitamise kohustus
4. jagu Väärismetalltoodete sissevedu
§ 21. Väärismetalltoodete valmistamise ja sisseveo õigus
§ 22. Registreerimistaotlus
§ 23. Registreerimismenetlus ja registriandmed
§ 23^1. Teabe säilitamise kohustus
Väärismetalltoodete sissevedajal peab olema teave selle kohta, kes on tema sisseveetud väärismetalltootele kantud nimemärgise omanik ja millises riigis on nimemärgis registreeritud, ning ta peab riikliku järelevalve teostaja nõudmisel selle teabe esitama.
5. jagu Väärismetalltoodete jaemüük ja hulgimüük
§ 26. Väärismetalltoodete jaemüügi ja hulgimüügi õigus
§ 27. Väärismetalltoodete jaemüügi ja hulgimüügi õiguse saamiseks esitatav taotlus
§ 28. Registreerimismenetlus
§ 33. Piirangud väärismetalltoodete jaemüügil
§ 34. Nõuded dokumentidele ja teabe andmisele väärismetalltoodete jaemüügil ja hulgimüügil
1)Väärismetalltoodete jaemüügil peab müüja andma ostjale väärismetalltoote eest maksmist tõendava dokumendi ja hulgimüügil saatedokumendi, mis võimaldab toodet tuvastada ja mis sisaldab vähemalt järgmist teavet väärismetalltoote kohta:
1)väärismetalltoote nimetus;
2)väärismetalltoote valmistamiseks kasutatud väärismetalli nimetus ja proov.
2)Valdkonna eest vastutav minister võib kehtestada täpsustatud nõuded väärismetalltoote müügil väärismetalltoote kohta esitatavale teabele.
3)Käesoleva paragrahvi lõike 2 alusel kehtestatud nõuded võivad sisaldada nõudeid ka väärismetalltootele lisatud kristallilise või orgaanilise aine kohta esitatavale teabele.
6. jagu Muud nõuded
§ 36. Arveldamine väärismetalltoodete sisseveo ja hulgimüügi korral
§ 37. Nõuded väärismetalltoote massi esitamisele
§ 38. Väärismetalltoodete ekspert
1)Väärismetalltoote sihipärasel kasutamisel ilmnenud defektide olemasolu ja põhjuste või väärismetalltoote ja selle osade ning märgistuse vastavuse ja autentsuse väljaselgitamiseks võib korraldada ekspertiisi, mille teostab väärismetalltoodete ekspert.
2)Väärismetalltoodete ekspert peab olema erapooletu, võrdse kohtlemise printsiipe järgiv ning sõltumatu tema hinnatava väärismetalltoote valmistajast, sissevedajast, müüjast ja tarbijast.
3)Väärismetalltoodete ekspert peab olema kompetentne ning tundma väärismetalltoodete valmistamise põhimõtteid. Väärismetalltoodete eksperdi kompetentsus loetakse tõendatuks, kui:
1)eksperdi on väärismetalltoodete uuringuteks akrediteerinud käesoleva seaduse § 40 lõike 2 punktis 8 nimetatud akrediteerimisasutus;
2)eksperdiks oleva füüsilise isiku on personali sertifitseerimiseks akrediteeritud ettevõte uuringuteks sertifitseerinud või
3)eksperdiks olev füüsiline isik on töötanud vähemalt 10 aastat juveliirina või väärismetalltoodete tootmistehnoloogia või uuringutega otseselt seotud tegevusalal.
3. peatükk VÄÄRISMETALLI PROOVI STANDARDPROOVILE VASTAVUSE TÕENDAMINE
§ 39. Väärismetalli proovi standardproovile vastavuse tõendamine
1)Väärismetalli proovi standardproovile vastavuse tõendamine on menetlus, mille käigus väärismetalli proovi tõendaja analüüsib väärismetalltoote valmistamiseks kasutatud sulami väärismetalli sisaldust ja tõendab tootele kantava kontrollmärgisega selle vastavust standardproovile.
2)Väärismetalli proovi standardproovile vastavuse tõendamise teenuste hindade kujundamise alused peavad olema objektiivsed, läbipaistvad ja mittediskrimineerivad ning hinnad kujundatud selliselt, et need kataksid väärismetalli proovi standardproovile vastavuse tõendamisega seotud põhjendatud kulutused ja tagaksid väärismetalli proovi tõendajale mõistliku kasumi.
§ 40. Väärismetalli proovi tõendaja
1)Väärismetalli proovi tõendaja on väärismetalli proovi standardproovile vastavuse tõendamise toiminguid teostav äriühing. Nimetatud äriühing on ainuõigust omav ettevõtja konkurentsiseaduse tähenduses.
2)Väärismetalli proovi tõendaja peab vastama järgmistele nõuetele:
1)äriühing, selle juhatuse ja nõukogu liige ning väärismetalli proovi standardproovile vastavuse tõendamise eest vastutav töötaja ei tohi tegeleda käesoleva seaduse kohaldamisalasse kuuluva väärismetalltoodete valmistamise, sisseveo, hulgi- või jaemüügi korras müügiks pakkumise või tasu eest võõrandamisega;
2)äriühingu töötajad peavad olema tööks vajaliku ettevalmistuse, hariduse ja kogemustega;
3)äriühing peab valdama vahendeid, mis võimaldavad nõuetekohaselt teostada väärismetalli proovi standardproovile vastavuse tõendamisega seotud toiminguid;
4)äriühing peab kujundama väärismetalli proovi standardproovile vastavuse tõendamise teenuste hinnad vastavalt käesoleva seaduse § 39 lõikele 2;
5)äriühing ja selle töötajad peavad teostama väärismetalli proovi standardproovile vastavuse tõendamisega seotud toiminguid asjatundlikult, erapooletult ja mittediskrimineerivalt ning olema sõltumatud mõjutamisest, millest võib oleneda nende otsus;
6)äriühingu töötajate tasustamine ei tohi sõltuda kontrollmärgistatud väärismetalltoodete arvust;
7)äriühing peab tagama, et tema töötajad hoiaksid ametiülesannete täitmisel teatavaks saanud teabe konfidentsiaalsena, kui seadus ei näe ette selle avalikustamist;
8)äriühingu katselabori peab väärismetalli analüüside teostamiseks olema akrediteerinud Euroopa Parlamendi ja nõukogu määruse (EÜ)nr 765/2008, millega sätestatakse akrediteerimise ja turujärelevalve nõuded seoses toodete turustamisega ja tunnistatakse kehtetuks määrus (EMÜ)nr 339/93 (ELT L 218, 13.8.2008, lk 30–47), nõuetele vastav akrediteerimisasutus.
§ 41. Väärismetalli proovi tõendaja vastutuskindlustus
Väärismetalli proovi tõendaja tekitatud kahju hüvitamise tagamiseks peab väärismetalli proovi tõendaja sõlmima vastutuskindlustuslepingu järgmiste tingimuste kohaselt:
1)kindlustusandja on äriühing, kellel on Eestis kindlustamise luba;
2)leping hõlmab väärismetalli proovi tõendaja poolt tõendamismenetluse käigus tekitatud kahju ja selle isiku tekitatud kahju, kelle tegevuse eest väärismetalli proovi tõendaja seaduse järgi vastutab;
3)kindlustussumma alampiir ühe kindlustusjuhtumi kohta on vähemalt 6390 eurot. Kutsekohustuste tahtlikust rikkumisest tekkivat vastutust kindlustama ei pea;
4)kui kindlustusleping on sõlmitud omavastutusega, hüvitab kindlustusandja tekitatud kahju kogu ulatuses ja nõuab omavastutuse summa tagasi kindlustusvõtjalt.
4. peatükk RIIKLIK JÄRELEVALVE JA VASTUTUS
1. jagu Riiklik järelevalve
§ 42. Riiklik järelevalve
1)Käesolevas seaduses sätestatud nõuete, välja arvatud väärismetalltoodete sisseveoga seonduvad nõuded, järgimise üle teostab järelevalvet Tarbijakaitse ja Tehnilise Järelevalve Amet.
2)Lisaks käesoleva paragrahvi lõikes 1 sätestatule teostavad järelevalvet järgmised korrakaitseorganid vastavalt oma pädevusele:
1)Maksu- ja Tolliamet väärismetalltoodete sisseveoga seonduvate nõuete täitmise üle;
2)valla- ja linnavalitsus oma haldusterritooriumil teeninduse tegevusalal tegutsemise korral väärismetalltoodete valmistamise ja väärismetalltoodete jaemüügiga seonduvate nõuete järgimise üle.
§ 43. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32, 49, 50 ja 51 sätestatud riikliku järelevalve erimeetmeid korrakaitseseaduses sätestatud alusel ja korras.
§ 43^1. Riikliku järelevalve erisused
1)Korrakaitseorgan võib korrakaitseseaduse §-s 50 sätestatud tingimustel siseneda:
1)väärismetalltoodete käitleja või tema esindaja juuresolekul hoonesse ja ruumi, kus väärismetalltooteid ladustatakse, pakutakse müügiks või võõrandatakse tasu eest;
2)väärismetalli proovi tõendaja esindaja juuresolekul hoonesse ja ruumi, kus toimub väärismetalltoodete proovi tõendamine.
2)Korrakaitseorgan võib:
1)keelata käesoleva seaduse nõuetele mittevastavate väärismetalltoodete müügiks pakkumise ja tasu eest võõrandamise ning väärismetalltootena märgistamise;
2)nõuda väärismetalltoodete müügikõlbmatuks muutmist või Eestist väljavedamist;
3^1)keelata nõuetekohaselt märgistamata väärismetalltoodete müügiks pakkumine ja tasu eest võõrandamine;
4)võtta kontrollimiseks tasuta väärismetalltoodete näidiseid ja tellida nende nõuetele vastavuse hindamiseks analüüse isikult, kelle katselabor on käesoleva seaduse § 40 lõike 2 punktis 8 nimetatud akrediteerimisasutuse poolt väärismetalli analüüside teostamiseks akrediteeritud, ning ekspertiise väärismetalltoodete eksperdilt.
3)Käesoleva paragrahvi lõike 2 punkti 4 kohaselt võetud väärismetalltoote näidise nõuetele vastavuse hindamiseks tellitud analüüsi- ja ekspertiisiteenuste kulud tasub korrakaitseorgan ning hüvitab väärismetalltoote maksumuse või tagastab väärismetalltoote muutumatul kujul, kui analüüsi tulemuste või eksperdiarvamuse kohaselt oli näidiseks võetud väärismetalltoode nõuetekohane. Kui analüüsi tulemuste või eksperdiarvamuse kohaselt toode ei olnud nõuetekohane, tagastab korrakaitseorgan väärismetalltoote, mis ei osutunud nõuetele vastavaks, müügikõlbmatuks muudetud kujul ja korrakaitseorgani dokumentaalselt tõendatud kulud peab hüvitama väärismetalltoote nõuetele vastavuse eest vastutav ettevõtja.
§ 44. Järelevalve teostaja kohustused
§ 45. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 9600 eurot.
§ 46. Ettekirjutuse või toimingu vaidlustamine
2. jagu Vastutus
§ 47. Väärismetalltoodete müügiks pakkumise ja tasu eest võõrandamise nõuete rikkumine
§ 48. Nimemärgise võltsimine ja võltsituna kasutamine
1)Väärismetalltoodete valmistaja või sissevedaja nimemärgise võltsimise ja kasutamise eest märgisele mittevastaval materjalil toodete tasu eest võõrandamise eesmärgil –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 3200 eurot.
§ 49. Väärismetalltoote märgistamisnõuete rikkumine
§ 54. Menetlus
 Käesoleva seaduse §-s 48 sätestatud väärteo kohtuväline menetleja on vastavalt oma pädevusele:
1)Tarbijakaitse ja Tehnilise Järelevalve Amet.
5. peatükk RAKENDUSSÄTTED
§ 55. Üleminekusätted
1)Väärismetalltoodete proovi seaduse § 5 lõigete 1–5 alusel väljaantud tegevusluba ja sama paragrahvi lõigete 8 ja 9 alusel väljaantud Eesti Proovikoja registreerimistunnistus kehtivad, kuni nende omaja on kantud majandustegevuse registrisse, kuid mitte kauem kui tegevusloale ja registreerimistunnistusele märgitud tähtpäevani.
2)Valmistaja nimemärgis, mis oli väärismetalltoodete proovi seaduse § 8 lõike 1 kohaselt registreeritud Eesti Proovikojas, kantakse nimemärgiste riiklikusse registrisse ainult vastava valmistaja poolt esitatud registreerimistaotluse alusel. Eesti Proovikojas registreeritud nimemärgise kandmine nimemärgiste riiklikusse registrisse on riigilõivuvaba.
3)Väärismetalltoodete proovi seaduse §-s 9 sätestatu kohaselt enne käesoleva seaduse jõustumist kontrollmärgisega märgistatud väärismetalltooteid võib müügiks pakkuda ja tasu eest võõrandada sissevedaja nimemärgisega märgistamata.
4)Käesoleva seaduse § 40 lõikes 1 nimetatud ainuõiguse andmiseks korraldatakse aasta jooksul pärast käesoleva seaduse jõustumist avalik konkurss konkurentsiseaduses sätestatud korras. Kuni ainuõiguse andmiseni avaliku konkursi tulemuse alusel annab väärismetalli proovi tõendajana tegutsemiseks ainuõiguse valdkonna eest vastutava ministri ettepanekul Vabariigi Valitsus.
5)Käesoleva seaduse § 12 lõike 2 alusel asutatud nimemärgiste riikliku registri tegevus lõpetatakse 2025. aasta 1. juulil ning andmed, esemekogu ja arhiiv antakse üle Tarbijakaitse ja Tehnilise Järelevalve Ametile.
6)Nimemärgiste riiklikku registrisse kantud nimemärgiseid käsitatakse 2025. aasta 1. juulist arvates seadme ohutuse seaduse § 12 lõike 2 alusel asutatud Tarbijakaitse ja Tehnilise Järelevalve Ameti järelevalve infosüsteemis registreeritud nimemärgistena.
Välissuhtlemisseadus
§ 1. Seaduse reguleerimisala
1)Välissuhtlemisseadusega reguleeritakse Eesti Vabariigi välissuhtlemist, Eesti Vabariigi välissuhtlemisasutuste (edaspidi välissuhtlemisasutused)pädevust ja välislepingute riigisisest menetlust.
2)Käesoleva seadusega ei reguleerita Eesti Vabariigi suhtlemist Euroopa Liiduga, välja arvatud juhul, kui käesolevas seaduses ei ole sätestatud teisiti.
3)Käesolevat seadust ei kohaldata riigieelarveliste laenude välislepingutele. Riigieelarveliste laenude välislepingud algatatakse, sõlmitakse ja nende täitmine korraldatakse riigieelarve seaduse kohaselt.
§ 2. Välissuhtlemise alused
Välissuhtlemisel juhindutakse:
1)käesolevast seadusest ja teistest Eesti Vabariigi õigusaktidest;
2)rahvusvahelise õiguse üldtunnustatud põhimõtetest ning rahvusvahelisest tavast ja praktikast;
3)Eesti Vabariigi rahvusvahelistest kohustustest.
§ 3. Põhimõisted
Käesoleva seaduse tähenduses on:
1)välissuhtlemine – pädevate välissuhtlemisasutuste suhtlemine välisriikide ja rahvusvaheliste organisatsioonidega;
2)välisleping – Eesti Vabariigi ja välisriigi või rahvusvahelise organisatsiooni kahe- või mitmepoolne ühest või mitmest dokumendist koosnev kirjalik kokkulepe, mida reguleeritakse rahvusvahelise õigusega;
3)ametkondlik välisleping – Eesti Vabariigi riigiasutuse või omavalitsusüksuse ja välisriigi asutuse või rahvusvahelise organisatsiooni kirjalik kokkulepe, mis on sõlmitud vastavalt nende pädevusele ja mida reguleeritakse rahvusvahelise õigusega.
2. peatükk VÄLISSUHTLEMISASUTUSED JA NENDE PÄDEVUS
1. jagu Välissuhtlemisasutused
§ 4. Välissuhtlemisasutused
1)Välissuhtlemist teostavad:
1)Riigikogu;
2)Vabariigi President;
3)Vabariigi Valitsus;
4)Välisministeerium;
5)teised riigiasutused ja omavalitsusüksused vastavalt oma pädevusele.
2)Välissuhtlemisasutused teavitavad Välisministeeriumi oma välissuhtlemisalasest tegevusest.
§ 5. Eesti Vabariigi välisesindus
1)Eesti Vabariigi välisesindus (edaspidi välisesindus)on välisriigis asuv Välisministeeriumi struktuuriüksus, kes teostab välissuhtlemist asukohariigis või rahvusvahelises organisatsioonis käesoleva seaduse, oma põhimääruse ja teiste Eesti Vabariigi õigusaktide alusel ning lähtub oma tegevuses rahvusvahelisest õigusest.
2)Välisesindus on:
1)diplomaatiline esindus;
2)konsulaarasutus;
3)erimissioon, mille moodustab Vabariigi Valitsus eriülesande täitmiseks.
3)Diplomaatiline esindus on:
1)suursaatkond;
2)alaline esindus.
4)Välisesinduse juurde kuulub esinduse juhi residents. Residentsi kasutamise, sisustamise ja kulude hüvitamise alused ning korra kehtestab valdkonna eest vastutav minister määrusega.
2. jagu Välissuhtlemisasutuste pädevus
§ 6. Riigikogu pädevus
1)Riigikogu:
1)võtab vastu välissuhtlemisalaseid seadusi ja otsuseid;
2)ratifitseerib välislepinguid ühinemise, heakskiitmise, ratifitseerimise või muu seaduse vastuvõtmisega ja denonsseerib ratifitseeritud välislepinguid denonsseerimise, lepingust taganemise, lepingu lõpetamise või muu seaduse vastuvõtmisega;
3)esineb välispoliitikaalaste avalduste, deklaratsioonide ja pöördumistega või ühineb nendega;
4)suhtleb teiste riikide parlamentide ja parlamentidevaheliste organisatsioonidega ning moodustab välisdelegatsioone;
5)arutab aasta teise täiskogu töötsükli jooksul Vabariigi Valitsuse ettekande põhjal riigi välispoliitikat ja selle elluviimist.
2)Riigikogu väliskomisjon:
1)arutab regulaarselt välispoliitikat;
2)koordineerib Riigikogu välissuhtlemist;
3)arutab Vabariigi Valitsuse ettekannet riigi välispoliitikast ja esitab oma ettekande Riigikogu täiskogu asjaomasel istungil;
4)arutab Vabariigi Valitsuse esitatud arengukoostöö ja humanitaarabi põhimõtteid ning koos riigikaitsekomisjoniga julgeolekupoliitika aluseid;
5)kuulab ära Välisministeeriumi teabe Eesti Vabariigi erakorraliste ja täievoliliste suursaadikute ja saadikute kandidaatide kohta ning vajaduse korral tutvub kandidaadiga.
§ 7. Vabariigi Presidendi pädevus
Vabariigi President:
1)esindab riigipeana Eesti Vabariiki välissuhtlemises;
2)nimetab ja kutsub tagasi Vabariigi Valitsuse ettepanekul Eesti Vabariigi erakorralised ja täievolilised suursaadikud ja saadikud, kirjutades alla nende voli- ja tagasikutsumiskirjadele;
3)võtab vastu Eesti Vabariiki akrediteeritud erakorraliste ja täievoliliste suursaadikute ja saadikute volikirju;
4)kuulutab välisriigi diplomaatilise esinduse juhi rahvusvahelise õiguse kohaselt persona non grata’ks;
5)kirjutab alla § 6 lõike 1 punktis 2 nimetatud seaduste alusel vormistatavatele lepingukirjadele.
§ 8. Vabariigi Valitsuse pädevus
1)Vabariigi Valitsus:
1)korraldab välissuhtlemist ning viib ellu Eesti Vabariigi välispoliitikat;
2)korraldab välissuhtlemisalaste seaduste ja Riigikogu otsuste täitmist;
3)esitab Riigikogule välissuhtlemisalaseid õigusaktide eelnõusid ning välislepinguid ja nende eelnõusid;
4)kiidab heaks ja esitab Riigikogule ettekande riigi välispoliitikast;
5)kiidab heaks ja esitab Riigikogule julgeolekupoliitika alused;
6)tunnustab teisi riike ja valitsusi ning sõlmib teiste riikidega diplomaatilisi suhteid;
7)sõlmib Eesti Vabariigi nimel Riigikogus ratifitseerimisele mittekuuluvaid välislepinguid;
8)moodustab valitsusdelegatsioone ja missioone lähetamiseks teistesse riikidesse, rahvusvahelistesse organisatsioonidesse ja rahvusvahelistele nõupidamistele;
9)asutab Eesti Vabariigi diplomaatilisi esindusi välisriikidesse ja rahvusvaheliste organisatsioonide juurde, lõpetab nende tegevuse ning moodustab eriülesannete täitmiseks erimissioone;
10)määrab Eesti Vabariigi kõrgemad esindajad rahvusvahelistesse organisatsioonidesse, institutsioonidesse ja nõupidamistele või esitab Eesti Vabariigi kõrgema esindaja kandidaadid rahvusvahelisele organisatsioonile ja institutsioonile;
11)kiidab heaks ja esitab Riigikogule arengukoostöö ja humanitaarabi põhimõtted, kehtestab määrusega arengu- ja humanitaarabi andmise tingimused ja korra;
12)esineb välissuhtlemisalaste avalduste, deklaratsioonide ja pöördumistega või ühineb nendega;
13)lahendab muid välissuhtlemisküsimusi, mis ei ole põhiseaduse ega käesoleva seadusega antud Riigikogu või Vabariigi Presidendi otsustada.
2)Peaminister juhib Vabariigi Valitsuse välissuhtlemisalast tööd ja esindab Eesti Vabariiki välissuhtlemises käesoleva seaduse ja teiste õigusaktide ning rahvusvahelise õiguse üldtunnustatud põhimõtete, rahvusvahelise tava ja praktika kohaselt.
3)Vabariigi Valitsus kehtestab määrusega väliskülaliste vastuvõtmisega seotud majutus-, toitlustus-, sõidu-, tõlke- ja muude kulude piirmäärad riigiasutustele.
4)Vabariigi Valitsus või tema volitatud minister kehtestab määrusega Euroopa Liidu toetuse ja välisabi taotlemise ning kasutamise tingimused ja korra.
4^1)Vabariigi Valitsus või tema volitatud minister võib halduslepinguga volitada Euroopa Liidu toetusest või välisabist rahastatava toetusprogrammi elluviimisega seotud haldusülesannet täitma riigi sihtasutuse või riigi osalusel asutatud sihtasutuse, kohaldamata halduskoostöö seaduse § 5 lõikeid 2 ja 3, § 6 lõikeid 1 ja 2 ning § 14 lõiget 1. Sellise halduslepingu sõlmimisele ei kohaldata halduskoostöö seaduse § 13 ega § 14 lõiget 3.
5)Vabariigi Valitsus kehtestab määrusega Euroopa Liidu toetuse ja välisabi tagasinõudmise ning tagasimaksmise tingimused ja korra.
5^1)Käesoleva paragrahvi lõike 4 alusel kehtestatud määruse alusel antud toetuse suhtes lõike 5 alusel antud määruse kohaselt tehtud tagasinõude otsus on täitedokument täitemenetluse seadustiku § 2 lõike 1 punkti 21 tähenduses. Kui tagasimaksmisele kuuluvat toetust ei maksta tagasi tähtaja jooksul ja seda ei ole võimalik selle aja jooksul tasaarvestada samale isikule väljamaksmisele kuuluva toetusega, võib tagasinõude otsuse teinud asutus anda otsuse sundtäitmisele täitemenetluse seadustikus sätestatud korras.
6)Vabariigi Valitsus või tema volitatud minister võib määrusega asutada Euroopa Liidu toetuse või välisabi vahendamisega seotud ülesannete täitmiseks andmekogu ja kehtestada selle põhimääruse.
§ 9. Välisministeeriumi pädevus
1)Välispoliitika kavandamisel ja teostamisel Välisministeerium:
1)korraldab ja koordineerib välissuhtlemist;
2)koostab vähemalt üks kord aastas Vabariigi Valitsuse ettekande riigi välispoliitikast;
3)töötab välja koos asjaomaste ministeeriumidega julgeolekupoliitika alused;
4)töötab välja koos asjaomaste ministeeriumidega viisapoliitika ning viib seda vastavalt oma pädevusele ellu;
5)töötab välja koos asjaomaste ministeeriumidega välismajanduspoliitika, sealhulgas väliskaubanduspoliitika, investeeringute kaitse poliitika ja strateegilise kauba kontrolli poliitika, ning viib seda vastavalt oma pädevusele ellu;
6)töötab välja koos asjaomaste ministeeriumidega arengukoostöö ja humanitaarabi poliitika ning viib seda vastavalt oma pädevusele ellu;
7)koostab välissuhtlemisalaste õigusaktide eelnõusid ning osaleb välismajandusalaste õigusaktide eelnõude koostamisel;
8)teavitab regulaarselt Vabariigi Presidenti, Riigikogu esimeest, peaministrit ja Riigikogu väliskomisjoni välispoliitika elluviimisest.
2)Suhtlemisel välisriikide ja rahvusvaheliste organisatsioonidega Välisministeerium:
1)korraldab suhtlemist välisriikide ja nende esindustega;
2)korraldab ja koordineerib oma pädevuse piires valitsusasutuste suhtlemist rahvusvaheliste organisatsioonidega ning osalemist nende töös;
3)koordineerib teiste riigiasutuste ja omavalitsusüksuste suhtlemist välisriikide ja rahvusvaheliste organisatsioonide esindustega Eesti Vabariigis;
4)esineb Vabariigi Valitsuse nimel välissuhtlemisalaste avalduste, deklaratsioonide ja pöördumistega, mis ei kuulu Riigikogu või Vabariigi Valitsuse pädevusse, või ühineb nendega;
5)teeb Vabariigi Valitsusele ettepanekuid Eesti Vabariigi diplomaatiliste esinduste asutamise ja sulgemise kohta, avab ja sulgeb Eesti Vabariigi konsulaarasutusi;
6)teeb Vabariigi Valitsuse kaudu Vabariigi Presidendile ettepanekuid kuulutada välisriigi diplomaatilise esinduse juht persona non grata’ks või kuulutab Eesti Vabariigis asuva välisriigi esinduse töötaja rahvusvahelise õiguse kohaselt persona non grata’ks;
7)koordineerib valitsusdelegatsioonide ja missioonide moodustamist ning nende lähetamist välisriikidesse, rahvusvahelistesse organisatsioonidesse ja rahvusvahelistele nõupidamistele ning vormistab asjakohased volikirjad;
8)koordineerib rahvusvaheliste organisatsioonide korraldatavatel ja teistel tsiviilkriisiohjemissioonidel osalemist ning riiklike ekspertide lähetamist välisriikidesse ja rahvusvahelistesse organisatsioonidesse;
9)registreerib Eestis asuvad valitsustevahelised rahvusvahelised organisatsioonid või muud rahvusvahelise kokkuleppega loodud institutsioonid ning nende isikkoosseisu.
2^1)Käesoleva paragrahvi lõike 2 punktis 9 nimetatud ülesande täitmiseks loodud andmekogu eesmärk on välisriikide ja rahvusvaheliste organisatsioonide esinduste, rahvusvaheliste organisatsioonide ja rahvusvahelise kokkuleppega loodud institutsioonide ning nende isikkoosseisu kaitse, et tagada riike esindavate diplomaatiliste esinduste ülesannete tõhus täitmine. Nimetatud eesmärgil võib töödelda järgmisi isikuandmeid:
1)diplomaatilise isikutunnistuse taotleja isikuandmed;
2)esinduse töötaja perekonnaliikme isikuandmed;
3)andmekogu kasutajate isikuandmed.
2^2)Käesoleva paragrahvi lõike 2 punkti 9 alusel loodud andmekogu vastutav töötleja on Välisministeerium. Andmete säilitamise tähtaeg sätestatakse andmekogu põhimääruses.
3)Välislepingute sõlmimisel ja jõustamisel Välisministeerium:
1)algatab välislepingute sõlmimise, osaleb selle üle peetavatel läbirääkimistel, valmistab ette või kooskõlastab ning esitab Vabariigi Valitsusele välislepingute eelnõud või vastuvõetud välislepingute tekstid;
2)korraldab § 6 lõike 1 punkti 2 ja § 16 alusel vastuvõetud õigusaktide kohaselt vormistatavate lepingukirjade ettevalmistamist, allakirjutamist ning vahetamist või hoiulevõtjale esitamist;
3)säilitab Eesti Vabariigi välislepingud ja korraldab vajadusel nende avaldamist;
4)esitab Eesti Vabariigi välislepingud registreerimiseks rahvusvahelisele organisatsioonile;
5)täidab Eesti Vabariigi nimel hoiulevõtja ülesandeid.
4)Sise- ja välisprotokolli korraldamisel Välisministeerium:
1)korraldab ja koordineerib Vabariigi Presidendi, peaministri ja valdkonna eest vastutava ministri välisvisiite ning välisriigi juhtide ja valitsusjuhtide visiite Eesti Vabariiki, osaleb teiste riiklikult oluliste välisvisiitide ja kõrgete külaliste vastuvõtu korraldamisel ning koostab koos Vabariigi Presidendi Kantseleiga riigivisiitide plaani;
2)akrediteerib välisriikide ja rahvusvaheliste organisatsioonide diplomaate ja konsulaaresindajaid;
3)annab välja diplomaatilisi isikutunnistusi välisriikide diplomaatiliste esinduste ja konsulaarasutuste ning rahvusvaheliste organisatsioonide esinduste töötajatele;
4)lahendab välisriikide esinduste ning rahvusvaheliste organisatsioonide ja nende esinduste Eesti Vabariigis tegutsemisega seotud küsimusi, sealhulgas annab loa kinnisomandi ja kinnisasja valduse üleandmiseks välisriigi või rahvusvahelise organisatsiooni esindusele.
5)Eesti Vabariigi ja isikute huvide kaitsmisel Välisministeerium:
1)kaitseb riigi ja Eesti kodanike ning õigusaktides sätestatud juhtudel elamisloa alusel Eestis elavate isikute ja Eesti juriidiliste isikute (edaspidi Eesti Vabariigi isikud)huve ja õigusi välisriikides ja rahvusvahelistes organisatsioonides;
2)korraldab Eesti Vabariiki puudutavate rahvusvaheliste vaidluste lahendamist välislepingute ja rahvusvahelise õiguse üldtunnustatud põhimõtete ning rahvusvahelise tava ja praktika kohaselt;
3)korraldab Eesti Vabariigi esindamist ÜRO Rahvusvahelises Kohtus, Alalises Rahvusvahelises Vahekohtus, Euroopa Inimõiguste Kohtus, Euroopa Kohtus ja esimese astme kohtus ning teistes vaidluste lahendamise rahvusvahelistes institutsioonides.
6)Konsulaarfunktsioonide täitmisel osutab Välisministeerium konsulaarteenust ja konsulaarabi ning täidab muid konsulaarfunktsioone, sealhulgas annab välisesinduste kaudu viisasid konsulaarseaduse kohaselt.
7)Välisministeeriumi pädevusse kuulub ka:
1)teiste riigiasutuste ja omavalitsusüksuste suhtlemise koordineerimine Eesti Vabariigi välisesindustega;
2)Eesti Vabariigi diplomaatilise posti saatmise korraldamine ja diplomaatiliste kullerite nimetamine;
3)diplomaatiliste passide väljaandmine;
4)rahvusvaheliste sanktsioonide rakendamise koordineerimine;
5)Eesti Vabariiki ning riigi sisepoliitilisi arenguid ja välispoliitilisi eesmärke tutvustava teabe vahendamine välisriikidesse ning välismaiseid massiteabevahendeid esindavate ajakirjanike akrediteerimine;
6)muude välissuhtlemisküsimuste lahendamine, mis ei ole põhiseaduse, käesoleva seaduse ega teiste seadustega antud Riigikogu, Vabariigi Presidendi või Vabariigi Valitsuse otsustada.
7^1)Käesoleva paragrahvi lõike 7 punkti 3 alusel loodud andmekogu eesmärk on välissuhtlemise tagamine ning diplomaatilise passi kasutaja isikuandmete ja biomeetriliste andmete töötlemine, mis võimaldab arvestust pidada välja antud, kehtetuks tunnistatud ja kehtivuse kaotanud diplomaatiliste passide üle.
7^2)Käesoleva paragrahvi lõike 7 punkti 3 alusel loodud andmekogu vastutav töötleja on Välisministeerium. Andmekogusse kantavaid andmeid säilitatakse viis aastat menetluse lõpukuupäevast arvates.
8)Valdkonna eest vastutav minister juhib Välisministeeriumi ning esindab Eesti Vabariiki välissuhtlemises käesoleva seaduse ja teiste õigusaktide ning rahvusvahelise õiguse üldtunnustatud põhimõtete, rahvusvahelise tava ja praktika kohaselt.
9)Valdkonna eest vastutav minister, kooskõlastatult valdkonna eest vastutava ministriga ja kuulanud ära Riigikohtu esimehe, õiguskantsleri ja riigisekretäri arvamuse, esitab rahvusvaheliste kohtute kohtuniku kandidaadid Vabariigi Valitsusele heakskiitmiseks.
10)Valdkonna eest vastutav minister kehtestab määrusega diplomaatilise isikutunnistuse väljaandmise korra, diplomaatilise isikutunnistuse vormi, tehnilise kirjelduse ning kaardile kantavate andmete loetelu.
11)Valdkonna eest vastutav minister kehtestab määrusega arengukoostööprojekti ja arengukoostööprojekti aruande vormid.
12)Valdkonna eest vastutav minister kehtestab määrusega välismaiseid massiteabevahendeid esindavate ajakirjanike akrediteerimise tingimused ja korra.
13)Valdkonna eest vastutav minister kehtestab määrusega välisriigi või rahvusvahelise organisatsiooni esindusele kinnisomandi ja kinnisasja valduse üleandmise tingimused ja korra ning taotluse vormi.
14)Käesoleva paragrahviga Välisministeeriumile pandud ülesannete täitmiseks ja töö korraldamise tagamiseks vajalike andmekogude asutamise otsustab ja selliste andmekogude põhimäärused kehtestab valdkonna eest vastutav minister.
§ 10. Riigiasutuste ja omavalitsusüksuste pädevus
1)Teised riigiasutused ja omavalitsusüksused teostavad välissuhtlemist vastavalt seaduse või muu õigusaktiga määratud pädevusele või antud volitustele ning Välisministeeriumi taotluse korral teavitavad Välisministeeriumi oma välissuhtlemisalasest tegevusest.
2)Valitsusasutused korraldavad Euroopa Liidu õigusloomes Eesti Vabariigi seisukohtade esitamist Euroopa ühenduste ainupädevuses olevate välislepingute kohta.
3)Valdkonna eest vastutav minister kehtestab määrusega käesoleva paragrahvi lõikes 2 nimetatud välislepingutest Välisministeeriumile teatamise korra.
§ 11. Välisesinduse pädevus
1)Diplomaatiline esindus:
1)esindab Eesti Vabariiki ning kaitseb Eesti Vabariigi huve ja õigusi asukohariigis või rahvusvahelises organisatsioonis;
2)arendab Eesti Vabariigi ja asukohariigi suhteid;
3)peab läbirääkimisi asukohariigi institutsioonide, rahvusvahelise organisatsiooni üksuste ja rahvusvahelises organisatsioonis esindatud riikide esindajatega;
4)kaitseb Eesti Vabariigi isikute huve ja õigusi asukohariigis või rahvusvahelise organisatsiooni töövaldkonda kuuluvates küsimustes;
5)jälgib ja analüüsib asukohariigi arengut ja olukorda.
2)Konsulaarasutuse tegevust reguleeritakse konsulaarseadusega.
3)Iga erimissiooni pädevuse määrab Vabariigi Valitsus.
3. peatükk VÄLISLEPING
1. jagu Välislepingu sõlmimine ja jõustamine
§ 12. Välislepingu sõlmimise algatamine
1)Välislepingu sõlmimise algatamise õigus on Välisministeeriumil.
2)Ministeeriumid ja Riigikantselei esitavad välislepingu sõlmimise algatamise ettepaneku Välisministeeriumile.
§ 13. Välislepingu sõlmimise ettevalmistamine
1)Välislepingu sõlmimise ettevalmistamist juhib Välisministeerium või Välisministeeriumi nõusolekul muu ministeerium või Riigikantselei, kaasates Välisministeeriumi esindaja.
2)Välislepingu sõlmimise ettevalmistamisse kaasatakse ministeeriumid ja muud valitsusasutused, kelle valitsemisala välislepingus käsitletakse.
3)Vajaduse korral moodustab välislepingu sõlmimise ettevalmistamist juhtiv minister või riigisekretär käskkirjaga välislepingu sõlmimise ettevalmistamiseks töörühma või Vabariigi Valitsus korraldusega komisjoni või delegatsiooni. Vabariigi Valitsus võib anda töörühma, komisjoni või delegatsiooni juhile välislepingu parafeerimise õiguse.
4)Välislepingu sõlmimise tasand ja viis lepitakse kokku välislepingu sõlmimise ettevalmistamise ajal.
§ 14. Välislepingu materjalide esitamine Välisministeeriumile
1)Välislepingu sõlmimise ettevalmistamist juhtinud ministeerium või Riigikantselei esitab Välisministeeriumile järgmised nõuetekohased materjalid Vabariigi Valitsusele esitamiseks:
1)välislepingu eelnõu tekst, vastuvõetud välislepingu korral välislepingu ametlik tekst, ja korrektne tõlge eesti keelde, kui välislepingu eelnõu või välislepingu autentne tekst on ainult võõrkeeltes;
2)asjaomaste ministeeriumide kooskõlastuskirjad;
3)riigisisese õigusakti eelnõu välislepingu kohta;
4)vajaduse korral ettepanekud reservatsioonide või deklaratsioonide sõnastuse kohta;
5)välislepingu ja riigisisese õigusakti eelnõu seletuskiri.
2)Riigi Teatajas avaldatava välislepingu tõlkimise pädevus on vandetõlgil.
§ 15. Välisministeeriumi pädevus välislepingu materjalide läbivaatamisel
1)Välisministeerium kontrollib talle esitatud §-s 14 nimetatud materjalide vastavust õigusaktidele.
2)Kui välislepingu materjalides on puudusi, määrab Välisministeerium puuduste kõrvaldamiseks mõistliku tähtaja.
3)Välisministeerium esitab nõuetekohased välislepingu materjalid Vabariigi Valitsusele 30 päeva jooksul nende Välisministeeriumisse saabumisest või puuduste kõrvaldamisest arvates. Välisministeerium võib nimetatud tähtaega pikendada välislepingu materjalide suure mahu tõttu, teatades sellest materjalid esitanud ministeeriumile või Riigikantseleile.
4)Kui välislepingu sõlmimise ettevalmistamist juhtinud ministeerium või Riigikantselei ei kõrvalda puudusi määratud tähtpäevaks, tagastab Välisministeerium materjalid esitajale.
5)Välisministeerium võib teha Vabariigi Valitsuse heakskiidetud, kuid allakirjutamata välislepingu eelnõu teksti või vastuvõetud välislepingu tõlke teksti parandusi, mis ei muuda välislepingu sisu ega mõtet, teatades sellest Riigikantseleile, välislepingu sõlmimise ettevalmistamist juhtinud ministeeriumile ja vajaduse korral teistele asjaomastele ministeeriumidele.
§ 16. Välislepingu heakskiitmine Vabariigi Valitsuses
Sõlmimiseks ettevalmistatud välislepingu kiidab heaks Vabariigi Valitsus.
§ 17. Välislepingu allakirjutamise volitused
1)Ametikoha järgi (ex officio)ja ilma volikirjata kirjutab Vabariigi Valitsuse heakskiidetud välislepingule Eesti Vabariigi nimel alla:
1)Vabariigi President, peaminister või välisminister või
2)diplomaatilise esinduse juht, kes on akrediteeritud riiki või rahvusvahelise organisatsiooni juurde, kellega leping sõlmitakse.
2)Käesoleva paragrahvi lõikes 1 nimetamata isik kirjutab heakskiidetud välislepingule alla Vabariigi Valitsuse volitusel peaministri või välisministri allakirjutatud ning Välisministeeriumis registreeritud volikirja alusel.
§ 18. Välislepingu teksti vastuvõtmise volitused
1)Välislepingu teksti vastuvõtmisel rahvusvahelisel nõupidamisel, rahvusvahelises organisatsioonis või selle allasutuses esindab Eesti Vabariiki sellel nõupidamisel, selles organisatsioonis või allasutuses esindama volitatud isik.
2)Käesoleva paragrahvi lõikes 1 nimetamata isik esindab heakskiidetud välislepingu teksti vastuvõtmisel Eesti Vabariiki Vabariigi Valitsuse volitusel peaministri või valdkonna eest vastutava ministri allakirjutatud ning Välisministeeriumis registreeritud volikirja alusel.
§ 19. Välislepingu sõlmimine
Välislepingu sõlmimisega võtab Eesti Vabariik endale välislepingus ettenähtud kohustused. Välisleping sõlmitakse sellele alla kirjutades, lepingut ratifitseerides, heaks kiites, sellega ühinedes või muul lepingus ettenähtud viisil.
§ 20. Välislepingu ratifitseerimine
Välisleping ratifitseeritakse Riigikogus, kui:
1)välislepinguga muudetakse riigipiire;
2)välislepingu rakendamiseks on tarvis võtta vastu, muuta või kehtetuks tunnistada Eesti Vabariigi seadusi;
3)välislepingu kohaselt ühineb Eesti Vabariik rahvusvahelise organisatsiooni või liiduga;
4)välislepinguga võtab Eesti Vabariik sõjalisi kohustusi;
5)välislepinguga võtab Eesti Vabariik avalik-õiguslikes suhetes varalisi kohustusi, mille täitmiseks ei ole riigieelarves vahendeid ette nähtud või mis ületavad riigieelarves kehtestatud varalise kohustuse piirmäärasid, mille ulatuses on välislepingu volitatud sõlmima Vabariigi Valitsus;
6)välislepingus on ratifitseerimine ette nähtud.
§ 21. Välislepingu jõustamine
1)Välislepingu jõustamisega avaldab Eesti Vabariik valmisolekut täita endale lepingu sõlmimisega võetud kohustusi. Välisleping jõustatakse allakirjutamisega, lepingukirjaga või muul lepingus ettenähtud viisil.
2)Tulenevalt välislepingust võib lepingukiri olla:
1)ratifitseerimiskiri;
2)heakskiitmiskiri;
3)ühinemiskiri;
4)jõustumisnoot;
5)muu lepingukiri.
3)Riigikogu ratifitseeritud välislepingu lepingukirjale kirjutab alla Vabariigi President.
4)Vabariigi Valitsuse sõlmitud välislepingu lepingukirjale kirjutab alla peaminister või valdkonna eest vastutav minister.
5)Jõustumisnoodile kirjutab oma nimetähed valdkonna eest vastutav minister või tema volitatud isik.
6)Välisministeerium korraldab lepingukirjade vahetamist teise lepingupoolega või annab lepingukirja hoiulevõtjale hoiule.
§ 22. Reservatsioonide ja deklaratsioonide tegemine, muutmine ja tagasivõtmine
1)Reservatsioone võib välislepingu kohta teha välislepingut sõlmides välislepingu tingimuste kohaselt.
2)Deklaratsioone võib välislepingu kohta teha välislepingut sõlmides või välislepingut täites.
3)Välislepingu kohta tehtud reservatsioonide muutmise ja tagasivõtmise õigus on välislepingu sõlminud asutusel välislepingu tingimuste kohaselt.
4)Välislepingu kohta tehtud deklaratsioonide muutmise ja tagasivõtmise õigus on välislepingu sõlminud asutusel.
5)Kui välislepingu osaline on teinud lepingu mõtte ja eesmärgiga vastuolus oleva reservatsiooni või deklaratsiooni, esitab Riigikantselei või ministeerium, kelle valitsemisalas leping on, Välisministeeriumile reservatsiooni või deklaratsiooni kohta vastuväite tegemise ettepaneku ja vastuväite projekti. Vastuväite edastab teisele lepingupoolele või lepingu hoiulevõtjale Vabariigi Valitsuse nimel valdkonna eest vastutav minister.
2. jagu Välislepingu täitmine
§ 23. Välislepingu täitmise tagamine
1)Välislepingu täitmise tagab Vabariigi Valitsus või selleks volitatud valitsusasutus.
2)Vabariigi Valitsus võib välislepingut pärast selle heakskiitmist ja enne selle jõustumist ajutiselt kohaldada tingimusel, et sellega ei piirata isiku põhiõigusi ega -vabadusi ning välislepingu ajutine kohaldamine on ette nähtud välislepingus või Vabariigi Valitsuse õigusaktis.
3)Välislepingu peatamise otsustab Vabariigi Valitsus ning Välisministeerium teatab sellest teisele lepingupoolele või hoiulevõtjale.
§ 24. Välislepingu ja riigisisese õigusakti vastuolu
1)Kui Riigikohus on tunnistanud, et välisleping või selle osa on põhiseadusega vastuolus, teeb välislepingust taganemise, selle denonsseerimise või muutmise menetluse algatamise ettepaneku:
1)Vabariigi Valitsus Riigikogule, kui Riigikogu on välislepingu ratifitseerinud;
2)Välisministeerium Vabariigi Valitsusele, kui välislepingu on sõlminud Vabariigi Valitsus.
2)Kui riigisisene õigusakt on vastuolus Eesti Vabariigi suhtes jõustunud välislepinguga, algatab Vabariigi Valitsus, vastav ministeerium või Riigikantselei õigusakti vastavusse viimise välislepinguga.
3. jagu Välislepingu muutmine ja lõppemine
§ 25. Välislepingu muutmine
1)Välislepingut muudetakse välislepingu sõlmimisega samas korras, kui välislepingus ei ole ette nähtud teisiti.
2)Vabariigi Valitsus võib anda nõusoleku muuta Riigikogus ratifitseeritud välislepingut, kui üheaegselt esinevad järgmised tingimused:
1)muudatus ei ole sisulist laadi;
2)muutmiseks on vaja Eesti Vabariigi kinnitust rahvusvahelise organisatsiooni muudatusettepaneku kohta;
3)selline muutmise menetlus on välislepingus ette nähtud.
§ 26. Välislepingu lõppemine
1)Välisleping lõpeb selles ettenähtud või muul rahvusvahelise õigusega sätestatud viisil.
2)Kui teine lepingupool denonsseerib ratifitseeritud välislepingu, teeb Vabariigi Valitsus Riigikogule ettepaneku tunnistada kehtetuks välislepinguga ühinemise, välislepingu heakskiitmise ja ratifitseerimise või muu seadus.
3)Kui teine lepingupool lõpetab Vabariigi Valitsuse sõlmitud välislepingu või taganeb sellest, teeb Välisministeerium Vabariigi Valitsusele ettepaneku tunnistada kehtetuks välislepingu sõlmimise õigusakt.
§ 27. Välislepingu denonsseerimine, lõpetamine ja sellest taganemine
1)Ratifitseeritud välislepingu denonsseerimise otsustab Riigikogu.
2)Käesoleva paragrahvi lõikes 1 nimetamata välislepingu lõpetamise või sellest taganemise otsustab Vabariigi Valitsus.
3)Välislepingu denonsseerimisest, lõpetamisest või sellest taganemisest teatab teisele lepingupoolele või hoiulevõtjale Välisministeerium.
4. jagu Välislepingu hoidmine ja avaldamine
§ 28. Välislepingu hoidmine ja avaldamine
1)Kahe- ja kolmepoolse välislepingu originaali ning muud välislepingu ametlikku teksti hoitakse Välisministeeriumis.
2)Välisleping avaldatakse Riigi Teatajas.
3)Riigi Teatajas ei avaldata välislepinguid, mis avaldatakse Euroopa Liidu Teatajas.
4. peatükk AMETKONDLIK VÄLISLEPING
§ 29. Ametkondliku välislepingu sõlmimine
Riigiasutused ja omavalitsusüksused võivad vastavalt oma pädevusele iseseisvalt ette valmistada ja sõlmida ametkondlikke välislepinguid.
§ 30. Ametkondliku välislepingu avaldamine
Ametkondlik välisleping avaldatakse asjaomase riigiasutuse või omavalitsusüksuse veebilehel või ametlikus väljaandes, kui ametkondlikus välislepingus ei ole sätestatud teisiti.
§ 31. Ametkondlikust välislepingust teatamine
1)Valitsusasutus teatab sõlmitud ametkondlikust välislepingust Välisministeeriumile.
2)Valdkonna eest vastutav minister kehtestab määrusega valitsusasutuse ametkondlikust välislepingust teatamise korra.
§ 32. Ametkondliku välislepingu muutmine, peatamine ja lõpetamine
Ametkondliku välislepingu muutmise, peatamise või lõpetamise otsustab asjaomane riigiasutus või omavalitsusüksus rahvusvahelise õiguse ja ametkondliku välislepingu kohaselt.
5. peatükk RAKENDUSSÄTTED
Hoiu-laenuühistu seadus
§ 1. Seaduse eesmärk
Käesolev seadus määrab kindlaks hoiu-laenuühistu õigusliku seisundi, tegevuse alused ning asutamise ja lõpetamise korra.
§ 2. Seaduse kohaldamine
1)Käesolevat seadust kohaldatakse kõigile Eestis asutatavatele ja tegutsevatele hoiu-laenuühistutele.
2)Hoiu-laenuühistutele kohaldatakse ühistute kohta sätestatut, kui käesolevast seadusest ei tulene teisiti.
3)Lisaks käesolevas seaduses sätestatule kohaldatakse krediidiandjate ja -vahendajate seaduse § 2 lõikes 6 sätestatud juhul hoiu-laenuühistule krediidiandjate ja -vahendajate seaduses sätestatut.
§ 3. Hoiu-laenuühistu mõiste
1)Hoiu-laenuühistu on finantseerimisasutus, mille peamine ja püsiv tegevus on käesoleva seaduse §-s 6 nimetatud tehingute tegemine.
2)Hoiu-laenuühistu on tulundusühistu.
§ 4. Hoiu-laenuühistu ärinimi
1)Hoiu-laenuühistu ärinimi peab sisaldama täiendit «hoiu-laenuühistu» ja võib sisaldada tema asukoha haldusüksuse või muud kohanime.
2)Käesoleva paragrahvi lõikes 1 nimetatud täiendi asemel võib hoiu-laenuühistu ärinimes kasutada lühendit HLÜ.
3)Muu isiku, asutuse või ühenduse nimes või nimetuses ei või kasutada sõna «hoiu-laenuühistu», samuti eksitavalt sarnase tähendusega sõnu või lühendeid eesti ega muus keeles.
§ 5. Hoiu-laenuühistu liikmeskonna moodustamise põhimõtted
1)Hoiu-laenuühistu tegutseb liikmelisuse alusel ja moodustatakse:
1)territoriaalsuse põhimõttel, kusjuures tema tegevuspiirkonnaks on ühe kohaliku omavalitsuse üksuse või mitme omavahel piirneva kohaliku omavalitsuse üksuse haldusterritoorium;
2)töö-, teenistus- või kutsealasel põhimõttel;
3)ühiste majanduslike huvide põhimõttel.
2)Käesoleva paragrahvi lõike 1 punktis 1 nimetatud haldusterritooriumil võib tegutseda mitu hoiu-laenuühistut.
§ 6. Hoiu-laenuühistu tehingud
1)Hoiu-laenuühistu peamine ja püsiv tegevus on oma liikmetega järgmiste tehingute tegemine:
1)hoiustamistehingud hoiuste ja muude tagasimakstavate rahaliste vahendite kaasamiseks;
2)laenutehingud, sealhulgas tarbijakrediit, hüpoteeklaenud ja faktooring;
3)liisingutehingud;
4)Euroopa Komisjoni ja Euroopa Liidu Majanduspiirkonna lepinguriigi (edaspidi lepinguriik)asutatud sihtasutuste, struktuurifondide, makseagentuuride või teiste sarnaste isikute poolt pakutavate tagatiste, garantiide, toetuste ja sihtotstarbeliste tagasimakstavate rahaliste vahendite kaasamine ja nende vahendamine;
5)krediidiasutuse, finantseerimisasutuse või kindlustusandja poolt pakutavate tagatiste, garantiide ja muude tagasimakstavate rahaliste vahendite kaasamine ja nende vahendamine;
6)nõustamine majandustegevust puudutavates küsimustes;
7)muud tehingud, mis on sisult sarnased käesoleva lõike punktides 1–6 loetletud finantsteenustega.
2)Kindlaksmääramata isikute ringile võib hoiu-laenuühistu osutada:
1)valuutavahetusteenuseid;
2)rahasiiret ning teisi makseteenuseid vastavalt makseasutuste ja e-raha asutuste seaduses sätestatule.
2. peatükk HOIU-LAENUÜHISTU ASUTAMINE
§ 7. Hoiu-laenuühistu asutamisleping
1)Hoiu-laenuühistu asutamiseks sõlmivad käesoleva seaduse §-s 17 sätestatud tingimustele vastavad asutajad asutamislepingu. Asutajaid peab olema vähemalt 25.
2)Asutamislepingus peab lisaks tulundusühistuseaduse § 5 lõikes 2 sätestatud andmetele olema märgitud:
1)hoiu-laenuühistu liikmeskonna moodustamise põhimõte ning vastavalt sellele tegevuspiirkond, liikmeskonna moodustamise aluseks olev tegevus- või kutseala või milles seisneb ühine majanduslik huvi;
2)asutajate poolt tasutud sisseastumismaksu ja osamaksu jaotus asutajate vahel;
3)osamaksu ja sisseastumismaksu suurus, tasumise kord, aeg ja koht;
4)kui moodustatakse laenukomitee, selle liikmete nimed;
5)revisjonikomisjoni liikmete nimed.
§ 10. Hoiu-laenuühistu põhikiri
1)Hoiu-laenuühistu põhikirjas peab lisaks tulundusühistuseaduses sätestatud andmetele olema märgitud:
1)hoiu-laenuühistu liikmeskonna moodustamise põhimõte ning vastavalt sellele tegevuspiirkond, liikmeskonna moodustamise aluseks olev tegevus- või kutseala või milles seisneb ühine majanduslik huvi;
2)sisseastumismaksu suurus ja tasumise kord;
3)osamaksu suurus, tasumise tähtaeg ja kord;
4)osakapitali suurus;
5)reservkapitali ja muude reservide suurus ja moodustamise kord;
9)muud käesolevas seaduses sätestatud kohustuslikud tingimused.
§ 11. Sisseastumismaksu ja osamaksu tasumine
Hoiu-laenuühistu asutajad peavad sisseastumismaksu ja osamaksu tasuma täielikult rahas asutamislepingus nimetatud Eesti krediidiasutuses avatud kontole enne hoiu-laenuühistu äriregistrisse kandmise avalduse esitamist, kui asutamislepingus ei ole ette nähtud varasemat tähtaega.
§ 12. Enne äriregistrisse kandmist tehtud tehingud
1)Enne hoiu-laenuühistu äriregistrisse kandmist võivad asutajad asutatava hoiu-laenuühistu nimel teha ainult tehinguid, mis on suunatud asutatava hoiu-laenuühistu organisatsioonilise struktuuri loomisele ja vajalike tehniliste vahendite, turvasüsteemide ning muu hoiu-laenuühistu tegevuseks vajaliku vallas- ja kinnisvara omandamisele või rentimisele.
§ 14. Hoiu-laenuühistu äriregistrisse kandmise avaldus
Hoiu-laenuühistu äriregistrisse kandmiseks esitab juhatus avalduse, milles näidatakse lisaks tulundusühistuseaduse § 7 lõikes 1 sätestatule osakapitali suurus ja revisjonikomisjoni liikmete nimed, isikukoodid ja elukohad. Avaldusele lisatakse tulundusühistuseaduse § 7 lõikes 1 sätestatule lisaks krediidiasutuse teatis osakapitali sissemaksmise kohta
§ 15. Äriregistrisse kantavad andmed
Lisaks tulundusühistuseaduses sätestatud andmetele kantakse äriregistrisse hoiu-laenuühistu:
1)osakapitali suurus;
3. peatükk HOIU-LAENUÜHISTU LIIKMED
§ 16. Liikmeks vastuvõtmine
1)Iga hoiu-laenuühistu liikmeks astuja peab tasuma sisseastumismaksu põhikirjas ettenähtud korras ja summas, kuid mitte vähem kui 6 eurot.
§ 17. Hoiu-laenuühistu liikmeks astumise tingimused
1)Territoriaalsuse põhimõttel asutatava hoiu-laenuühistu liikmeks võib astuda:
1)füüsiline isik, kelle peamine elukoht või püsiva ja kestva majandus- või kutsetegevuse koht on hoiu-laenuühistu tegevuspiirkonnas või kes omab hoiu-laenuühistu tegevuspiirkonnas kinnisasja;
2)eraõiguslik juriidiline isik, kelle asukoht või tegevuskoht on hoiu-laenuühistu tegevuspiirkonnas.
2)Töö-, teenistus- või kutsealase või ühiste majanduslike huvide põhimõtte alusel asutatava hoiu-laenuühistu liikmeks võivad astuda:
1)füüsilised isikud, kes tegutsevad või töötavad samal tegevus- või kutsealal või keda seovad ühised majanduslikud huvid;
2)füüsilisest isikust ettevõtjad, kelle põhitegevusala on käesoleva lõike punktis 1 nimetatud isikutega sama tegevusvaldkond;
3)äriühingud, kelle põhitegevusala on käesoleva lõike punktis 1 nimetatud isikutega sama tegevusvaldkond, kelle aasta netokäive või bilansi maht on kuni 2 miljonit eurot ning kellel ei ole üle kümne töötaja;
4)mittetulundusühingud, kelle liikmeteks on käesoleva lõike punktides 1–3 nimetatud isikud.
3)Käesoleva paragrahvi lõike 2 punktis 3 nimetatud liikmete osakaal ei või olla suurem kui 25 protsenti liikmete koguarvust.
4)Hoiu-laenuühistu liikmeks ei saa olla riik, kohaliku omavalitsuse üksus ega avalik-õiguslik juriidiline isik.
§ 18. Hoiu-laenuühistu liikmete arv
1)Hoiu-laenuühistul peab olema vähemalt 25 liiget.
2)Ühiste majanduslike huvide põhimõttel moodustatud hoiu-laenuühistul võib olla kuni 1000 liiget.
3)Hoiu-laenuühistu liikmete nimekirja tulundusühistuseaduse § 15 lõikes 1 sätestatud kehtivate andmetega esitab ühistu juhatus äriregistrile koos majandusaasta aruandega.
§ 19. Hoiu-laenuühistust väljaastumine
1)Hoiu-laenuühistu liikmel on õigus hoiu-laenuühistust välja astuda, kui tal ei ole hoiu-laenuühistu ees täitmata kohustusi.
2)Hoiu-laenuühistu liikmel on õigus ühistust väljaastumisel või väljaarvamisel tagasi saada tasutud osamaks tulundusühistuseaduses ettenähtud korras.
3)Hoiu-laenuühistu liikmel on õigus anda oma liikmesus üle vaid isikule, kes vastab käesolevas seaduses ja ühistu põhikirjas liikme kohta sätestatud tingimustele.
§ 20. Hoiu-laenuühistust väljaastunud liikme õigus dividendidele
Väljaastunud liige kaotab õiguse saada dividende majandusaasta selle poolaasta algusest, mille kestel ta esitas hoiu-laenuühistust väljaastumise avalduse, kuid kuni osamaksu tagastamiseni käesoleva seaduse § 19 lõike 2 alusel on tal õigus saada tasutud osamaksult intressi samadel tingimustel, nagu hoiu-laenuühistu maksab seda tähtajata hoiustelt.
4. peatükk HOIU-LAENUÜHISTU VARA
§ 22. Hoiu-laenuühistu vara ja osakapital
1)Hoiu-laenuühistu vara tekib tema liikmete osamaksudest ja muudest maksetest, ühistu tegevusest saadavast tulust, riigi ja kohalike omavalitsuste majandusabist, annetustest ja muudest laekumistest.
2)Hoiu-laenuühistu osakapital moodustatakse liikmete osamaksudest.
3)Hoiu-laenuühistu osakapital peab olema vähemalt 31 950 eurot. Hoiu-laenuühistu netovara peab tegutsemise igal ajahetkel vastama vähemalt osakapitalile.
4)Osakapitali suurendamisel kohaldatakse äriseadustiku §-des 192, 192^1  ja 195 ning § 196 lõike 1 punktides 1–5 ja 7 ning lõigetes 3–3^2  ja 4 ning §-des 196^1  ja 196^2  sätestatut.
5)Osakapitali vähendamisel kohaldatakse äriseadustiku §-des 197 ja 197^1  ning § 199 lõigetes 1 ja 2 ning §-des 199^2 , 200 ja 200^1  sätestatut. Osakapitali ei või vähendada alla käesoleva paragrahvi lõikes 3 nimetatud miinimumi.
§ 23. Hoiu-laenuühistu liikme osamaks
1)Hoiu-laenuühistu liikme osamaksu suurus peab olema vähemalt 30 eurot.
2)Hoiu-laenuühistu liikme osamaks tasutakse ainult rahas.
3)Hoiu-laenuühistu liige peab tasuma osamaksu ühe kuu jooksul ühistu liikmeks vastuvõtmise kohta otsuse tegemise päevast, kui põhikirjaga ei ole ette nähtud lühemat tähtaega.
§ 24. Hoiu-laenuühistu reservkapital ja muud reservid
1)Hoiu-laenuühistu kohustuste tagamiseks moodustatakse reservkapital, mille suurus peab olema vähemalt pool osakapitalist, kui põhikirjaga ei ole ette nähtud suuremat määra.
2)Reservkapital moodustatakse ja seda täiendatakse liikmete sisseastumismaksudest, kasumieraldistest ja reservkapitali intressidest.
3)Igal majandusaastal tuleb reservkapitali kanda vähemalt 20 protsenti puhaskasumist. Kui reservkapital saavutab põhikirjas ettenähtud suuruse, peatatakse reservkapitali suurendamine kasumieraldiste ja intresside arvel.
§ 25. Hoiu-laenuühistu kasumi jaotamine
1)Hoiu-laenuühistu kasum jaotatakse üldkoosoleku otsusega kinnitatud majandusaasta aruande alusel.
2)Hoiu-laenuühistu liikmetele, kelle tasutud osamaks on majandusaastal hoiu-laenuühistu kasutada olnud vähem kui aasta, kuid rohkem kui kuus kuud, makstakse dividendi pooles suuruses.
3)Dividendide väljamaksmist alustatakse üks kuu pärast üldkoosoleku vastava otsuse vastuvõtmist.
4)Väljavõtmata dividendide pealt hoiu-laenuühistu intresse ei maksa.
§ 26. Hoiu-laenuühistu kahjumi katmine
1)Kui auditeeritud majandusaasta aruandest või hoiu-laenuühistu likvideerimisbilansist selgub kahjum, kaetakse see üldkoosoleku otsuse alusel reservkapitali arvel. Hoiu-laenuühistu põhikirjas ettenähtud juhtudel võib kahjumi katta muude reservide arvel.
2)Kui reservkapitalist ja teistest põhikirjas ettenähtud reservidest kahjumi katmiseks ei piisa ja hoiu-laenuühistu põhikirjaga on ette nähtud liikmete täielik isiklik vastutus või lisavastutus, otsustab üldkoosolek katmata kahjumi jaotamise hoiu-laenuühistu liikmete vahel proportsionaalselt nende lisavastutuse suurusega ja määrab tähtaja, mille jooksul liige on kohustatud tasuma kahjumi katmiseks tema kanda langeva summa.
3)Kui kahjumi katmiseks reservkapitalist ja teistest põhikirjas ettenähtud reservidest ei piisa ning kahjumi katmise tagajärjel on hoiu-laenuühistu osakapital vähenenud 1/3 võrra või kui kahjumi katmise tagajärjel jääb osakapital käesoleva seaduse § 22 lõikes 3 toodud miinimumist väiksemaks, peab juhatus 15 päeva jooksul kutsuma kokku liikmete erakorralise üldkoosoleku. Üldkoosolek peab otsustama:
1)osakapitali suurendamise või
2)hoiu-laenuühistu lõpetamise või
3)pankrotiavalduse esitamise.
5. peatükk HOIU-LAENUÜHISTU USALDUSVÄÄRSUSE TAGAMINE
§ 27. Hoiu-laenuühistu usaldusväärsuse tagamine
1)Hoiu-laenuühistu peab oma tegevuses järgima kõiki alljärgnevaid nõudeid:
1)hoiu-laenuühistu peab paigutama vähemalt 5 protsenti oma liikmete hoiuste summast nõudmiseni hoiusena Eesti või teise lepinguriigi krediidiasutusse;
2)hoiu-laenuühistu võib omandada ainult oma peamiseks ja püsivaks tegevuseks vajalikke kinnisasju;
3)hoiu-laenuühistul on keelatud osaleda osanikuna täisühingus või täisosanikuna usaldusühingus;
4)hoiu-laenuühistu investeeringud põhivarasse, sealhulgas finantspõhivarasse ei tohi kokku olla suuremad hoiu-laenuühistu omakapitalist;
5)hoiu-laenuühistu bilansiliste nõuete summa klientide vastu ja bilansiväliste kohustuste summa kokku ei või ületada kümnekordset omakapitali summat.
2)Käesoleva paragrahvi lõike 1 punktis 2 sätestatut ei kohaldata, kui hoiu-laenuühistu on omandanud kinnisasja kahjude ennetamiseks või vältimiseks ja hoiu-laenuühistu on kinnisasja kolme aasta jooksul võõrandanud.
3)Hoiu-laenuühistu ei tohi puhaskasumist teha väljamakseid, kui majandusaastal ei ole kolme kuu vältel kinni peetud käesoleva paragrahvi lõike 1 punktis 1 sätestatust või kui hoiu-laenuühistu viimase majandusaasta lõppemisel kinnitatud majandusaasta aruandest ilmneb, et hoiu-laenuühistu omakapital jääks väiksemaks käesoleva seaduse § 22 lõikes 3 sätestatust.
§ 28. Nõuded laenudele
1)Hoiu-laenuühistu on kohustatud laenude andmisel järgima krediteerimise häid tavasid ning kontrollima laenusaaja maksevõimelisust, usaldusväärsust ja piisava tagatise olemasolu.
2)Laenuandmise otsus peab tuginema eelnevale laenuanalüüsile.
3)Laenuandmise otsusele eelnev laenuanalüüs peab olema suunatud eelkõige laenusaaja krediidivõimelisuse hindamisele. Krediidivõimelisuse hindamisel peab hoiu-laenuühistu arvesse võtma kõiki asjaolusid, mis võivad mõjutada laenu tagasimaksmise tõenäosust. Laenuanalüüsi sisu ja ulatus peab sõltuma laenu suurusest, laenutootest, laenusaajast ja sellest, kui oluline mõju on analüüsitaval laenul hoiu-laenuühistule tervikuna ja kui suurt riski see laen kujutab.
4)Käesolevas paragrahvis sätestatud põhimõtete rakendamiseks peab hoiu-laenuühistu koguma kogu laenuperioodi jooksul informatsiooni laenusaajatelt nende laenukoormuse ja maksekohustuste täitmise kohta ning kasutama neid andmeid liikmete jaoks mõistliku laenukoormuse arvutamiseks. Nimetatud andmete säilitamisel lähtutakse raamatupidamise seaduses sätestatud tähtaegadest.
5)Hoiu-laenuühistu on kohustatud informeerima laenuvõtjat võimalikest riskidest laenude võtmisel.
6)Hoiu-laenuühistu üldkoosoleku otsusega määratud piirmäärast suuremate laenude andmine ja pikendamine toimub laenukomitee igakordse otsuse või üldkoosoleku otsuse alusel, kui hoiu-laenuühistus ei ole laenukomiteed moodustatud.
7)Laenu andmine hoiu-laenuühistu liikmest juhatuse, nõukogu või revisjonikomisjoni liikmele ja nendega samaväärset majanduslikku huvi omavatele isikutele võib toimuda ainult üldkoosoleku otsusega ettenähtud korras.
8)Hoiu-laenuühistu võib hüpoteegiga tagatud laene välja anda tähtajaga kuni kümme aastat ja muid laene tähtajaga kuni viis aastat.
9)Ühele hoiu-laenuühistu liikmele antud laenude summa kokku ei tohi ületada selle liikme tasutud osamaksu rohkem kui 20-kordselt ega 20 protsenti hoiu-laenuühistu omakapitalist.
§ 29. Laenukomitee moodustamine ja liikmed
1)Hoiu-laenuühistul peab olema laenukomitee, kui hoiu-laenuühistus on rohkem kui 50 liiget või kui see on põhikirjaga ette nähtud.
2)Laenukomitee moodustatakse hoiu-laenuühistu põhikirjas ettenähtud korras.
3)Laenukomitees on kolm liiget, kui põhikiri ei näe ette suuremat liikmete arvu.
4)Laenukomitee liige peab olema hoiu-laenuühistu liige.
5)Laenukomitee liikmeks ei või olla nõukogu ega revisjonikomisjoni liige ega audiitor. Põhikirjas võib ette näha muid lisanõudeid laenukomitee liikmetele.
6)Laenukomitee liikmed valivad enda hulgast esimehe, kes korraldab laenukomitee tegevust. Laenukomitee esimeheks ei tohi olla hoiu-laenuühistu juhatuse esimees.
§ 30. Laenukomitee otsused
1)Laenukomitee koosolekud toimuvad vastavalt vajadusele, kuid mitte harvem kui üks kord kuus. Koosoleku kutsub kokku laenukomitee esimees või teda asendav isik.
2)Laenukomitee võtab otsuseid vastu hoiu-laenuühistu põhikirjas ettenähtud korras.
3)Laenukomitee otsustab laenude väljaandmise üldkoosoleku poolt kinnitatud korra alusel ja aitab korraldada võlgade sissenõudmist.
§ 31. Hoiu-laenuühistu sise-eeskirjad, protseduurireeglid ja riskide juhtimise nõuded
1)Hoiu-laenuühistus peavad olema kehtestatud tema juhtide ja töötajate tegevust reguleerivad sise-eeskirjad ja protseduurireeglid. Sise-eeskirjad ja protseduurireeglid kehtestatakse hoiu-laenuühistu tegevust reguleerivate õigusaktide ja hoiu-laenuühistu juhtimisorganite otsuste täitmise tagamiseks.
2)Hoiu-laenuühistu sise-eeskirjad ja protseduurireeglid peavad muu hulgas kindlaks määrama:
1)hoiu-laenuühistu ning hoiu-laenuühistu juhatuse ja nõukogu liikmete ning töötajate isiklike majanduslike huvide konfliktide vältimise korra;
2)hoiu-laenuühistu sisese informatsiooni ja dokumentide liikumise korra;
3)tehingute tegemise korra hoiu-laenuühistu nimel ja arvel ning klientide nimel ja arvel;
4)alluvussuhted ja õiguste üleandmise korra, sätestades funktsioonide lahususe hoiu-laenuühistu nimel kohustuste võtmisel, väljamaksete tegemisel, tehingute kajastamisel raamatupidamises ja aruandluses ning tehingute riskide hindamisel.
3)Hoiu-laenuühistu nimel tegutsev isik ei või esindada hoiu-laenuühistut tehingute tegemisel ning õigusvaidluste pidamisel kolmanda isikuga, kelle suhtes hoiu-laenuühistu nimel tegutseval isikul või temaga samaväärset majanduslikku huvi omavatel isikutel on isiklikke majanduslikke huvisid.
4)Hoiu-laenuühistu ei või võtta ülemääraseid riske, mis võivad ohtu seada tema maksevõimelisuse.
5)Hoiu-laenuühistul peavad olema piisavad ja tema tegevuse laadi, ulatuse ja keerukuse astmega proportsionaalsed riskide tuvastamise, mõõtmise ning juhtimise strateegiad ja protseduurid, mis tagavad riskide objektiivse kontrollimise, juhtimise ja hindamise. Hoiu-laenuühistu riskijuhtimise üldpõhimõtted kinnitab üldkoosolek ning neid vaadatakse läbi ja ajakohastatakse regulaarselt.
6)Hoiu-laenuühistu riskijuhtimise üldpõhimõtted peavad kindlaks määrama tema krediidipoliitika eesmärgid, riskide hindamise kriteeriumid, tagatiste võtmise ja hindamise printsiibid, laenu andmise ja refinantseerimise printsiibid, laenude andmise pädevuse ja vastavate otsuste tegemise korraldamise.
6. peatükk HOIU-LAENUÜHISTU JUHTIMINE
§ 32. Hoiu-laenuühistu üldkoosoleku pädevus
1)Lisaks tulundusühistuseaduses sätestatule kuulub hoiu-laenuühistu üldkoosoleku pädevusse:
1)majandusaasta eelarve kinnitamine;
3)liikmetele laenu andmise korra kehtestamine, sealhulgas ühele liikmele antava laenusumma piirmäära kehtestamine lähtuvalt seadusest;
4)audiitori nimetamine, tema tasustamise aluste ja korra kehtestamine;
5)laenukomitee liikmete valimine ja tagasikutsumine enne volituste tähtaja lõppemist;
7)laenukomitee tegevuse peale esitatud kaebuste läbivaatamine, kui hoiu-laenuühistus ei ole moodustatud nõukogu;
8)muude seaduse või põhikirjaga üldkoosoleku pädevusse antud küsimuste otsustamine;
9)kooskõlas § 19 lõikes 1 sätestatuga ühistust väljaastunud või ühistust väljaarvatud liikmega lepingu lõpetamise tingimuste ja korra kehtestamine.
§ 34. Hoiu-laenuühistu juhatus
1)Juhatuses on kolm liiget, kui põhikiri ei näe ette suuremat liikmete arvu.
2)Juhatuse liige ei pea olema hoiu-laenuühistu liige, kui põhikirjaga ei ole ette nähtud teisiti.
§ 36. Hoiu-laenuühistu juhatuse ja nõukogu liikmetele esitatavad nõuded
1)Hoiu-laenuühistu juhatuse ja nõukogu liikmeks ei tohi olla pankrotivõlgnik ega isik, kelle varasem tegevus või tegevusetus on põhjustanud äriühingu pankroti või sundlikvideerimise või tegevusloa tühistamise või kellelt on seaduse alusel ära võetud õigus olla ettevõtja.
2)Hoiu-laenuühistu juhatuse liikmeks võib olla teovõimeline füüsiline isik, kellel on laitmatu ärialane reputatsioon, hoiu-laenuühistu juhatuses osalemiseks vajalik haridus, teadmised ja kutsealane sobivus.
3)Hoiu-laenuühistu juhatuse liige ei tohi olla hoiu-laenuühistu nõukogu liige, hoiu-laenuühistu revisjonikomisjoni liige või hoiu-laenuühistu audiitor ega nendega samaväärset majanduslikku huvi omav isik.
4)Hoiu-laenuühistu juhatuse liige ei või sõlmida teiste isikutega lepinguid, mille kohaselt on tema ülesandeks investeerimine, laenu- ja investeerimisprojektide koostamine või vahendamine või muu sarnane tegevus.
5)Hoiu-laenuühistu juhatuse liige ei tohi olla krediidiasutuse ega teise hoiu-laenuühistu juhatuse, nõukogu, revisjonikomisjoni liige ega audiitor.
7. peatükk HOIU-LAENUÜHISTU TEGEVUSE KONTROLLIMINE
§ 37. Hoiu-laenuühistu revisjonikomisjon
1)Hoiu-laenuühistul on kolmeliikmeline revisjonikomisjon, kui põhikirjaga ei ole ette nähtud suuremat liikmete arvu.
2)Revisjonikomisjoni liikmel peab olema majandusalane või juriidiline haridus või vähemalt kolmeaastane töökogemus raamatupidamise või rahanduse või äriühingu majandustegevuse revideerimisega seotud ametikohal.
3)Revisjonikomisjoni liikmeks ei tohi olla hoiu-laenuühistu juhatuse või nõukogu ega laenukomitee liige, audiitor ega raamatupidaja ega nendega samaväärset majanduslikku huvi omav isik.
4)Hoiu-laenuühistu majandustegevuse auditeerimine ei välista revisjonikomisjoni tegevust.
§ 38. Hoiu-laenuühistu revisjonikomisjoni õigused ja kohustused
1)Revisjonikomisjoni liikmel on õigus ja kohustus kontrollida hoiu-laenuühistu vara, arveldus- ja väärtpaberikontosid, raamatupidamisdokumente, laenukomitee tegevust kajastavaid dokumente ning õigus nõuda selgitusi ja kõikvõimalikku abi oma ülesannete täitmiseks.
2)Revisjonikomisjoni liikmel on õigus jälgida hoiu-laenuühistu tööd ja majandustegevust mis tahes lõigus.
§ 39. Hoiu-laenuühistu revisjonikomisjoni ülesanded
1)Revisjonikomisjon viib läbi ühistu majandusaasta aruande revideerimise, koostab revisjoniaruande ja esitab selle üldkoosolekule kinnitamiseks.
2)Revisjonikomisjon analüüsib hoiu-laenuühistu töös ja majandustegevuses avastatud puudusi, koostab neist perioodilisi ülevaateid ja esitab need olenevalt tähtsuse astmest hoiu-laenuühistu juhatusele, nõukogule või üldkoosolekule arutamiseks ja puuduste kõrvaldamiseks.
3)Revisjonikomisjon jälgib pidevalt hoiu-laenuühistu poolt käesoleva seaduse 5. peatükis sätestatud nõuete täitmist ja esitab vastava aruande üldkoosolekule kinnitamiseks koos majandusaasta revisjoniaruandega.
§ 40. Hoiu-laenuühistu revisjonikomisjoni tegevus hoiu-laenuühistu usaldusväärsuse tagamise nõuete rikkumise korral
1)Hoiu-laenuühistu usaldusväärsuse tagamise meetmete ja laenudele esitatavate nõuete rikkumisest teatab revisjonikomisjon juhatusele.
2)Hoiu-laenuühistu juhatus on kohustatud võtma tarvitusele abinõud rikkumiste kõrvaldamiseks kahe kuu jooksul.
3)Kui käesoleva paragrahvi lõikes 2 nimetatud tähtaja jooksul rikkumisi ei kõrvaldata, kutsub revisjonikomisjon tulundusühistuseaduses määratud korras kokku hoiu-laenuühistu erakorralise üldkoosoleku.
4)Revisjonikomisjon võib teha erakorralisele üldkoosolekule ettepaneku:
1)juhatuse või nõukogu liikmete tagasikutsumiseks;
2)laenukomitee liikmete tagasikutsumiseks;
3)põhikirja muutmiseks;
4)hoiu-laenuühistu ühinemiseks teise hoiu-laenuühistuga;
5)hoiu-laenuühistu lõpetamiseks seaduses ja põhikirjas ettenähtud korras.
§ 41. Hoiu-laenuühistu audiitor
1)Hoiu-laenuühistul peab olema audiitor.
4)Hoiu-laenuühistu auditeerimise käigus peab audiitor kontrollima käesoleva seaduse §-des 27 ja 28 sätestatud nõuete täitmist ning esitama hoiu-laenuühistule aruande, milles avaldab arvamust nende nõuete järgimise kohta.
8. peatükk HOIU-LAENUÜHISTU JAGUNEMINE, ÜHINEMINE JA LÕPETAMINE
§ 42. Hoiu-laenuühistu jagunemine ja ühinemine
1)Hoiu-laenuühistu jagunemine ei ole lubatud.
2)Hoiu-laenuühistu võib ühineda üldkoosoleku otsuse alusel. Ühinemine võib toimuda uue hoiu-laenuühistu asutamisega või hoiu-laenuühistu ühinemise teel teise hoiu-laenuühistuga.
3)Hoiu-laenuühistute ühinemine toimub äriseadustikus ettenähtud korras, kui käesolevas seaduses ei ole ette nähtud teisiti.
§ 43. Ühinemislepingu audiitorkontroll
1)Hoiu-laenuühistute ühinemislepingut ja kõiki ühinevaid hoiu-laenuühistuid kontrollib üks ja seesama audiitor.
2)Audiitor koostab ühinemislepingu kontrollimise kohta aruande, näidates ära, milliseid hindamismeetodeid on kasutatud osamaksude vahetussuhte määramisel, ja annab oma arvamuse usaldusväärsuse tagamise meetmete täitmise kohta ühinevates hoiu-laenuühistutes.
3)Hoiu-laenuühistute ühinemislepingut kontrollivad lisaks audiitorile ka ühinevate ühistute revisjonikomisjonid ja koostavad kontrollimise kohta kirjaliku aruande.
§ 44. Hoiu-laenuühistute ühinemine ühistupanga asutamiseks
1)Hoiu-laenuühistud võivad ühineda selliselt, et asutavad ühistupanga vastavalt krediidiasutuste seaduse sätetele. Ühinevad hoiu-laenuühistud loetakse sel juhul lõppenuks.
2)Ühistupanga asutamisel läheb ühinevate hoiu-laenuühistute vara üle asutatavale ühistupangale ja hoiu-laenuühistu liikmetest saavad ühistupanga liikmed.
§ 45. Hoiu-laenuühistu lõpetamine
1)Hoiu-laenuühistu lõpetatakse:
1)üldkoosoleku otsuse alusel;
2)kohtumäärusega;
3)kui hoiu-laenuühistusse on jäänud vähem kui 25 liiget ja liikmete arv ei ole kahe kuu jooksul suurenenud;
4)muudel seaduse või põhikirjaga sätestatud alustel.
2)Hoiu-laenuühistu lõpetamine toimub tulundusühistuseaduses ettenähtud korras.
9. peatükk RAKENDUSSÄTTED
§ 46. Seaduse kohaldamine asutatavatele ja tegutsevatele hoiu-laenuühistutele
1)Alates käesoleva seaduse jõustumisest saab hoiu-laenuühistuid asutada ainult käesolevas seaduses sätestatud korras ja neile hoiu-laenuühistutele kohaldatakse käesolevas seaduses sätestatut.
2)Käesoleva seaduse jõustumisel tegutsevad laenu-hoiuühistud loetakse hoiu-laenuühistuteks.
3)Kolme kuu jooksul, arvates käesoleva seaduse jõustumisest, peavad jõustumise hetkel tegutsevad hoiu-laenuühistud viima oma tegevuse ja dokumendid vastavusse käesoleva seaduse nõuetega.
4)Enne 2010. aasta 1. juulit asutatud hoiu-laenuühistud peavad oma tegevuse 2010. aasta 1. juulil jõustunud käesoleva seaduse redaktsiooniga kooskõlla viima hiljemalt 2011. aasta 1. juuliks.
§ 47. Osakapitalile sätestatud nõude rakendamine
1)Alates käesoleva seaduse jõustumisest peab hoiu-laenuühistu osakapital olema vähemalt 200 000 krooni.
2)Alates 2001. aasta 1. juulist peab hoiu-laenuühistu osakapital olema vähemalt 300 000 krooni.
3)Alates 2002. aasta 1. juulist peab hoiu-laenuühistu osakapital vastama käesoleva seaduse § 22 lõikes 3 sätestatule.
4)Kui hoiu-laenuühistu ei vii oma osakapitali suurust vastavusse käesoleva paragrahvi lõigetes 1–3 sätestatuga, kustutab registripidaja hoiu-laenuühistu registrist või algatab selle sundlõpetamise äriregistri seaduse §-s 56 sätestatud korras.
Inimgeeniuuringute seadus
§ 1. Seaduse eesmärk ja reguleerimisala
1)Käesoleva seaduse eesmärk on reguleerida geenivaramu loomist ja pidamist ning selleks vajalike geeniuuringute tegemist, kindlustades seejuures geenidoonorluse vabatahtlikkuse ja geenidoonori isiku salastatuse, ning kaitsta inimesi geeniandmete kuritarvitamise ja nende DNA ülesehituse ning sellest johtuvate pärilikkusriskide põhjal diskrimineerimise eest.
2)Käesoleva seadusega sätestatakse:
1)koeproovide, DNA kirjelduste, terviseseisundi kirjelduste ja sugupuude geenivaramus töötlemise tingimused ning andmekoosseis;
2)geenivaramu geenidoonori, vastutava ja volitatud töötleja ning geeniuurija õigused ja kohustused seoses koeproovide, DNA kirjelduste, terviseseisundi kirjelduste ja sugupuudega;
3)geenivaramu loomise ja pidamise tingimused;
4)piirangud geenivaramusse kogutud koeproovide, DNA kirjelduste, terviseseisundi kirjelduste ning sugupuude kasutamisel;
5)geenivaramuga seotud geeniuuringute tegemise ja haldusjärelevalve organiseerimise tingimused.
§ 2. Mõisted
Käesolevas seaduses kasutatakse mõisteid järgmises tähenduses:
1)DNA – desoksüribonukleiinhappe molekul, millesse on salvestunud inimese pärilikkuse informatsioon;
2)koeproov – inimeselt geeniuuringuteks võetud rakud, rakkudevaheline aine ja kehavedelikud;
3)DNA kirjeldus ehk geenikaart – geeniuuringute tulemusena loodud DNA digitaalne mudel, sisaldades inimese genoomis esinevate geenivariantide kogu, mis on sisendiks geenidoonori geneetiliste riskide raportite koostamisele;
4)geenidoonor – inimene, kes annab käesoleva seaduse alusel oma koeproovi ja kelle kohta koostatakse terviseseisundi kirjeldus ning sugupuu;
5)terviseseisundi kirjeldus – geeniuuringutes kasutamiseks kogutud andmed, mis kajastavad geenidoonori tervislikku seisundit, põetud haigusi ja nende ravi, eluviisi, elukeskkonda ja pärilikke omadusi;
6)sugupuu – geenivaramus olev teave geenidoonori ülenejate ja alanejate sugulaste nime, sünniaja ja suguluse kohta;
7)geeniuuring – DNA, koeproovi teiste koostisosade, terviseseisundi kirjelduste ja sugupuude teaduslik uurimine, kirjeldamine ja nendevaheliste seoste kindlakstegemine eesmärgiga saada andmeid inimese geenide, geeniproduktide ja pärilike omaduste kohta;
8)geeniuurija – füüsiline või juriidiline isik või riigi- või kohaliku omavalitsuse asutus, kes teostab geeniuuringuid;
9)geeniandmed – teave, mida saadakse geeniuuringute tulemusena inimese geenide, geeniproduktide või pärilike omaduste kohta, sealhulgas DNA või selle osa kirjeldus;
10)geenivaramu – koeproovide, DNA kirjelduste, terviseseisundi kirjelduste, sugupuude, geeniandmete ja geenidoonori isiku tuvastamist võimaldavate andmete kogu, mille loob ja mida peab vastutav töötleja;
11)pseudonüümimine – koeproovi, DNA kirjelduse, terviseseisundi kirjelduse ja sugupuu juures isiku tuvastamist võimaldavate andmete asendamine kordumatu tunnuskoodiga;
12)depseudonüümimine – koeproovile, DNA kirjeldusele, terviseseisundi kirjeldusele ja sugupuule antud kordumatu tunnuskoodi abil geenidoonori isiku tuvastamine või geenidoonori isikust lähtuvalt tema koeproovi, DNA kirjelduse või terviseseisundi kirjelduse tuvastamine;
13)geneetiliste riskide raport – terviseseisundi kirjelduse osa, mis on koostatud DNA kirjelduse andmete alusel erinevate haiguste, seisundite ja muude omaduste kohta.
§ 3. Geenivaramu vastutav töötleja
1)Geenivaramu vastutav töötleja on Tartu Ülikool, kelle eesmärk geenivaramu vastutava töötlejana on:
1)edendada geeniuuringute arengut;
2)koguda teavet Eesti rahvastiku tervise ja pärilikkuse informatsiooni kohta;
3)rakendada geeniuuringute tulemused rahva tervise parandamiseks.
2)Vastutaval töötlejal on õigus korraldada koeproovide võtmist, koostada terviseseisundi kirjeldusi ja sugupuusid, neid pseudonüümida, depseudonüümida, säilitada, hävitada ja väljastada, teha geeniuuringuid ning koguda, säilitada, hävitada ja väljastada geeniandmeid.
3)Vastutav töötleja võib käesolevas seaduses sätestatud juhtudel ja tingimustel anda töötlemise õiguse, välja arvatud õiguse pseudonüümida ja depseudonüümida, lepingu alusel üle volitatud töötlejale.
§ 4. Geenivaramu vastutava töötleja nõukogu
§ 5. Geenivaramu volitatud töötleja
Geenivaramu volitatud töötleja on füüsiline või juriidiline isik või Eesti riigi- või kohaliku omavalitsuse asutus, kes võib saada vastutavalt töötlejalt lepingu alusel kõik töötlemise õigused peale pseudonüümimise ja depseudonüümimise õiguse. Volitatud töötlejale esitatavad nõuded kehtestab valdkonna eest vastutav minister määrusega.
§ 6. Geeniuuringud ja geenitestid
1)Geenivaramuga seotud geeniuuringud on lubatud geenide, elukeskkonna ja inimeste eluviisi vaheliste seoste uurimiseks ja kirjeldamiseks, selle põhjal ravimite või ravimeetodite leidmiseks, individuaalsete terviseriskide hindamiseks ning haiguste ennetamiseks.
2)Seadusega sätestatud korras ja eesmärgil on lubatud läbi viia geeniteste, millele ei laiene käesoleva seaduse 2., 3. ja 4. peatüki sätted. Geenitesti käigus inimeselt võetud koeproovi ja selle uurimise tulemusena saadavaid andmeid ei lisata geenivaramusse.
§ 6^1. Geenivaramus töödeldavad andmed
1)Geenivaramus töödeldakse järgmisi andmeid:
1)isiku üldandmed;
2)isiku avaldatu alusel andmed ülenevate ja alanevate sugulaste kohta;
3)isiku terviseandmed;
4)isiku tervisekäitumise ja isikuomaduste andmed;
5)koeproovi analüüsi tulemused.
2)Geenivaramus töödeldavate andmete täpsema koosseisu kehtestab geenivaramu vastutav töötleja.
§ 7. Isikuandmete töötlemist reguleerivate sätete kohaldamine
2)Pseudonüümitud koeproovide, pseudonüümitud DNA kirjelduste ja pseudonüümitud terviseseisundi kirjelduste töötlemise suhtes ei kohaldata isikuandmete töötlemist reguleerivaid sätteid juhul, kui koeproove, DNA kirjeldusi või terviseseisundi kirjeldusi töödeldakse hulgana ja tingimusel, et töödeldavaid proove või kirjeldusi on üheaegselt vähemalt viie geenidoonori kohta.
2. peatükk GEENIDOONORI ÕIGUSED
§ 8. Geenidoonorluse salastatus
1)Geenidoonori isik peab pärast pseudonüümimist jääma salastatuks.
2)Geenidoonoril on õigus lubada oma isiku avalikustamist.
3)Geenidoonoriks olemise või mitteolemise fakt peab jääma salastatuks. Ainult isikul endal on õigus avaldada geenidoonoriks olemise või mitteolemise fakti ja asjaolusid, kui seaduses ei ole ette nähtud teisiti.
4)Pseudonüümimine ja depseudonüümimine peab toimuma kooskõlas käesoleva seaduse nõuetega.
§ 9. Geenidoonorluse vabatahtlikkus
1)Koeproovi võtmine, terviseseisundi kirjelduse ja sugupuu koostamine on ilma isiku teadliku ja vabatahtlikult antud nõusolekuta keelatud.
2)Isiku geenidoonoriks hakkamise otsuse mõjutamine, sealhulgas ähvardades negatiivse tagajärjega, lubades ainelisi hüvesid või andes hinnangulist teavet, on keelatud.
3)Vastutaval töötlejal ja volitatud töötlejal on lubatud geenivaramu ja geeniuuringute kohta levitada üksnes üldise iseloomuga teavet.
§ 10. Õigus taotleda materjali hävitamist
1)Geenidoonoril on igal ajal õigus taotleda vastutavalt töötlejalt depseudonüümimist võimaldavate andmete hävitamist vastavalt käesoleva seaduse § 21 sätetele.
2)Kui geenidoonori isik on avalikustatud õigusvastaselt, on geenidoonoril õigus taotleda vastutavalt töötlejalt koeproovi, DNA kirjelduse ja terviseseisundi kirjelduse hävitamist vastavalt käesoleva seaduse § 21 sätetele.
§ 11. Geenidoonori muud õigused
1)Geenidoonoril on õigus mitte teada enda geeniandmeid.
2)Geenidoonoril on õigus isiklikult tutvuda tema kohta geenivaramus hoitavate andmetega. Geenidoonoril ei ole õigust tutvuda enda sugupuuga.
3)Geenidoonorilt ei või nõuda tasu tema kohta geenivaramus hoitavate andmetega tutvumise ja talle andmete väljastamise eest.
4)Geenidoonoril on õigus nõustamisele tema kohta geenivaramus hoitavate andmetega tutvumisel.
5)Geenidoonoril on õigus esitada vastutavale töötlejale enda kohta täiendavaid andmeid.
6)Geenidoonoril on õigus keelata tema kohta geenivaramus hoitava terviseseisundi kirjelduse täiendamine, uuendamine ja kontrollimine.
§ 12. Geenidoonoriks saamise nõusolek
1)Isiku nõusolek võtta temalt koeproov, koostada tema terviseseisundi kirjeldus ja sugupuu, kanda need pseudonüümituna geenivaramusse ning kasutada neid geeniuuringuteks, individuaalsete terviseriskide hindamiseks ja haiguste ennetamiseks, rahva tervise uurimiseks ja statistilistel eesmärkidel, vormistatakse kirjalikult ning sellele kirjutab alla geenidoonoriks saav isik.
2)Osaliselt või tingimuslikult antud nõusolek ei ole kehtiv.
4)Vastutav töötleja või volitatud töötleja peab enne isiku poolt nõusoleku andmist teavitama teda järgmistest asjaoludest:
1)käesoleva paragrahvi lõikes 1 nimetatud nõusoleku andmine on vabatahtlik;
2)geenidoonoril ei ole õigust nõuda koeproovi võtmise, terviseseisundi kirjelduse või sugupuu koostamise, uurimise ja uurimistulemuste kasutamise eest tasu;
3)geeniuuringute tulemusena saadud andmed pärilike omaduste ja pärilikkusriskide kohta võivad olla geenidoonorile ebameeldivad;
4)geenidoonoril on õigus mitte teada oma geeniandmeid;
5)geenidoonoril on õigus teada oma geeniandmeid, välja arvatud sugupuud;
6)geenidoonoril on õigus taotleda vastutavalt töötlejalt depseudonüümimist võimaldavate andmete hävitamist või tema isiku õigusvastasel avalikustamisel koeproovi, DNA kirjelduse ja terviseseisundi kirjelduse hävitamist;
7)geenidoonoril on õigus enda nõusolek igal ajal tagasi võtta. Nõusoleku tagasivõtmisel ei ole tagasiulatuvat jõudu.
5)Vastutav töötleja või volitatud töötleja, kellele geenidoonoriks saav isik annab oma nõusoleku, on kohustatud viivitamatult andma geenidoonorile tema nõusoleku koopia.
6)Geenidoonori nõusolekut hoiab vastutav töötleja alal sama kaua kui koeproovi, terviseseisundi kirjeldust või DNA kirjeldust, välja arvatud käesoleva seaduse § 10 lõikes 1 sätestatud juhul.
7)Geenidoonoriks saamise nõusoleku vormi, selle täitmise ja säilitamise korra kehtestab valdkonna eest vastutav minister määrusega.
§ 13. Piiratud teovõimega ja otsusevõimetu isik
1)Piiratud teovõimega isiku geenidoonoriks saamise nõusolek loetakse kehtivaks, kui on täidetud järgmised tingimused:
1)piiratud teovõimega isikule ja tema seaduslikule esindajale või eestkostjale on antud käesoleva seaduse § 12 lõikes 4 sätestatud teavet;
2)seaduslik esindaja või eestkostja on väljendanud käesoleva seaduse § 12 lõikes 1 sätestatud nõusolekut;
3)piiratud teovõimega isik ei ole vastu temalt koeproovi võtmisele ja terviseseisundi kirjelduste kogumisele.
2)Geenidoonoriks ei saa olla isik, kes ei ole võimeline nõusoleku sisust ja tähendusest aru saama. Kahtluse korral eeldatakse isiku ajutist võimetust aru saada nõusoleku sisust ja tähendusest.
3. peatükk GEENIVARAMU TÖÖTLEMINE
§ 14. Koeproovi võtmine ja terviseseisundi kirjelduse koostamine
1)Koeproovi võtmise ja terviseseisundi kirjelduse koostamise korraldab vastutav töötleja ise või volitatud töötleja kaudu.
2)Koeproovi võtmine on meditsiiniline protseduur, mida tohib läbi viia Eesti Vabariigi tervishoiuteenuse osutaja tervishoiuteenuste korraldamise seaduses sätestatud tingimustel ja korras.
3)Terviseseisundi kirjelduse koostab ja seda täiendab vastutav töötleja või volitatud töötleja geenidoonori ütluste ning geenidoonori kohta raviasutustes hoitavate andmete põhjal. Geenidoonorilt võib koguda andmeid vaid tema enda põetud haiguste kohta. Geenidoonorile võib esitada küsimusi tema suguvõsas ilmnenud harjumuste või haiguste kohta. Nimetatud küsimustega ei tohi olla võimalik tuvastada konkreetset isikut või põlvkonda.
4)Sugupuu võib vastutav töötleja või volitatud töötleja koostada geenidoonori küsitlemise, teiste andmekogude ning geeniuuringute põhjal.
5)Koeproovi võtja ja terviseseisundi kirjelduse koostaja peab hoidma geenidoonori isiku, tema koeproovi, terviseseisundi kirjelduse ja sugupuu salastatust ning edastama geenidoonori isikuandmed, koeproovi, terviseseisundi kirjelduse ja sugupuu võimalikult kiiresti vastutavale töötlejale või vastutava töötleja poolt määratud volitatud töötlejale.
§ 15. Koeproovi omandiõigus ning terviseseisundi kirjelduse ja sugupuu ning nendega seotud isikuandmete kasutamise õigus
1)Vastutaval töötlejal tekib omandiõigus koeproovile selle võtmise hetkel. Terviseseisundi kirjelduse, sugupuu ja geenidoonori kirjaliku nõusoleku kasutamise õigus ning nendes sisalduvate isikuandmete töötlemise õigus tekib vastutaval töötlejal nende koostamise hetkel.
2)Vastutava töötleja omandis olev koeproov ei ole võõrandatav. Vastutava töötleja tegevuse lõpetamisel läheb vastutava töötleja omandis oleva koeproovi omandiõigus, terviseseisundi kirjelduse, sugupuu ja geenidoonori kirjaliku nõusoleku ning nendega seotud isikuandmete töötlemise õigus üle Eesti Vabariigile.
3)Geenivaramu vastutav töötleja teavitab enne käesoleva paragrahvi lõikes 2 nimetatud õiguste üleminekut geenidoonorit uuest vastutavast töötlejast, kasutades selleks kas geenidoonori kontaktandmeid või muid kanaleid nagu üleriigilise levikuga ajaleht või ametlik väljaanne Ametlikud Teadaanded.
4)Geenidoonoril ei ole õigust nõuda koeproovi võtmise, terviseseisundi kirjelduse või sugupuu koostamise, uurimise ja uurimistulemuste kasutamise eest tasu.
§ 16. Geenivaramu kasutamise lubatavus
1)Geenivaramut võib kasutada üksnes teaduslikuks uurimistööks, geenidoonori haiguste uurimiseks ja raviks, rahva tervise uurimiseks ja statistilistel eesmärkidel. Geenivaramu kasutamine muul otstarbel, eriti tsiviil- või kriminaalprotsessis tõendite kogumiseks või jälitustegevuseks, on keelatud.
1^1)Käesoleva paragrahvi lõikes 1 nimetatud eesmärgid ei piira geenidoonori poolt andmete kasutamist tema nõusolekul muudel eesmärkidel.
2)Geenidoonori arstil on geenidoonori ravimiseks õigus saada geenivaramust depseudonüümitult geenidoonori terviseseisundi kirjeldus vastavalt käesoleva seaduse § 24 lõike 2 punktile 7.
§ 17. Sugupuu kasutamise lubatavus
1)Sugupuud võib kasutada ainult geenivaramusiseselt koeproovide, DNA kirjelduste ja terviseseisundi kirjelduste struktureerimiseks sugulusseoste põhjal.
2)Vastutav töötleja võib geeniuurijale väljastada pseudonüümitud koeproovide, pseudonüümitud DNA kirjelduste ja pseudonüümitud terviseseisundi kirjelduste vahelise seose suguluse põhjal, järgides käesoleva seaduse § 22 lõike 4 nõudeid.
§ 18. Koeproovide, DNA kirjelduste ja terviseseisundi kirjelduste säilitamine
1)Koeproove, DNA kirjeldusi ja terviseseisundi kirjeldusi säilitatakse pseudonüümituna või pseudonüümimata kujul tähtajatult, kui need ei kuulu hävitamisele käesoleva seaduse § 21 lõikes 1 või 2 sätestatud juhul.
2)Pseudonüümitud koeproove, pseudonüümitud DNA kirjeldusi ja pseudonüümitud terviseseisundi kirjeldusi võib säilitada ka geeniuurija, kellel on olemas selleks vajalikud vahendid ja tingimused. Säilitamise tingimused kehtestab valdkonna eest vastutav minister määrusega.
3)Säilitamiseks sõlmib vastutav töötleja volitatud töötleja või geeniuurijaga lepingu, milles peavad olema kokku lepitud järgmised tingimused:
1)säilitamiseks antavad koeproovid, DNA kirjeldused ja terviseseisundi kirjeldused;
2)volitatud töötlejale või geeniuurijale koeproovi, DNA kirjelduse ja terviseseisundi kirjelduse üleandmise aeg ja täiendamise viis;
3)säilitamise koht ja tähtaeg;
4)säilitamise viis;
5)säilitaja poolt rakendatavad turvameetmed;
6)koeproovide, DNA kirjelduste või terviseseisundi kirjelduste paljundamise, jagamise, hävitamise, väljastamise ja vastutavale töötlejale või volitatud töötlejale tagastamise kord;
7)volitatud töötleja või geeniuurija vastutus.
4)Koeproove säilitatakse Eesti Vabariigi territooriumil. Tartu Ülikooli senat võib kaalukate põhjuste ilmnemisel anda loa koeproovi säilitamiseks ja uurimiseks väljaspool Eesti Vabariigi territooriumi juhul, kui koeproov väljastatakse isikustamata kujul ning vastutav töötleja tagab tõhusa kontrolli koeproovi kasutuse üle olukorras, mis on õigusaktidega keelatud.
5)Selleks, et võimaldada tõhusalt kontrollida koeproovide kasutamist väljaspool Eesti Vabariigi territooriumi, on vastutav töötleja kohustatud teatama iga kalendriaasta jaanuarikuus Sotsiaalministeeriumile eelmise kalendriaasta kohta järgmise teabe:
1)vastutavale töötlejale teatavaks saanud juhtumid, kui väljaspool Eestit säilitatud koeproove on kasutatud Eesti seaduses keelatud viisil, ning juhtumitega seotud rikkumiste korral vastutava töötleja ette võetud ja kavandatav tegevus;
2)väljaspool Eestit säilitatud koeproovide arv, sihtkoht ja säilitamise põhjused;
3)sõlmitud kokkulepped koeproovide säilitamiseks väljaspool Eestit, sealhulgas kokkulepped, millest tulenevalt võib tekkida vajadus säilitada koeproove väljaspool Eestit.
§ 19. Geeniuuringu tulemustega seotud õigused
1)DNA või DNA osa kirjeldus tuleb volitatud töötlejal või geeniuurijal tingimusteta üle anda vastutavale töötlejale. Vastutav töötleja võib anda volitatud töötlejale või geeniuurijale DNA või DNA osa kirjelduse kasutamise õiguse tasu eest. Geeniuurijale, kes on Eesti Vabariigi avalik-õiguslik juriidiline isik või riigiasutus, annab vastutav töötleja õiguse kasutada DNA või DNA osa kirjeldust tasu eest, mis katab väljastusega seotud kulutused.
2)Käesoleva paragrahvi lõikes 1 nimetamata geeniuuringute tulemused ja nendega seotud intellektuaalse omandi õigused sätestatakse seaduses.
§ 20. Koeproovi, DNA kirjelduse ja terviseseisundi kirjelduse väljastamine ning väljastamisprotokoll
1)Geenivaramust väljastab vastutav töötleja koeproove, DNA kirjeldusi ja terviseseisundi kirjeldusi ainult pseudonüümituna, välja arvatud geenidoonorile või geenidoonori arstile geenidoonori kohta käivate andmete väljastamisel käesoleva seaduse § 11 lõikes 2 ja § 16 lõikes 2 sätestatud juhtudel.
2)Koeproovi, DNA kirjelduse või terviseseisundi kirjelduse väljastamisel koostab väljastaja väljastamisprotokolli, kuhu märgitakse väljastatud ja vastuvõetud koeproovid, DNA kirjeldused ja terviseseisundi kirjeldused ning üleandmise viis ja kuupäev. Väljastamisprotokollile kirjutavad alla väljastaja ja vastuvõtja esindajad.
3)Kui väljastajaks on volitatud töötleja, edastab väljastaja väljastamisprotokolli koopia viivitamatult vastutavale töötlejale.
4)Koeproovi, DNA kirjelduse ja terviseseisundi kirjelduse väljastamise korra, sealhulgas väljastamisprotokolli vormi, selle täitmise ja säilitamise korra kehtestab valdkonna eest vastutav minister määrusega.
§ 21. Depseudonüümimist võimaldavate andmete, koeproovi, DNA kirjelduse ja terviseseisundi kirjelduse hävitamine ning hävitamisprotokoll
1)Kui geenidoonor taotleb vastutavalt töötlejalt depseudonüümimist võimaldavate andmete hävitamist, on vastutav töötleja kohustatud hävitama depseudonüümimist võimaldavad andmed kahe nädala jooksul geenidoonorilt vastava kirjaliku taotluse saamisest.
2)Kui geenidoonor taotleb vastutavalt töötlejalt koeproovi, DNA kirjelduse ja terviseseisundi kirjelduse hävitamist tema isiku salastatuse õigusvastase avalikustamise tõttu, on vastutav töötleja kohustatud korraldama koeproovi, DNA kirjelduse ja terviseseisundi kirjelduse hävitamise ühe kuu jooksul geenidoonori poolt vastava kirjaliku taotluse saamisest, kui ta ei tõenda, et geenidoonori isiku salastatus on avalikustatud geenidoonori enda käitumise tulemusena.
3)Vastutav töötleja võib lähtuda koeproovide, DNA kirjelduste ja terviseseisundi kirjelduste hävitamise korraldamisel käesoleva seaduse § 20 alusel koostatud väljastamisprotokollidest, andes hävitamise korralduse väljastamisprotokollis nimetatud vastuvõtjale.
4)Kõik isikud, kelle valduses on konkreetne koeproov, DNA kirjeldus või terviseseisundi kirjeldus, on vastutava töötleja korraldusel kohustatud oma kulul viivitamatult hävitama konkreetse koeproovi, DNA kirjelduse või terviseseisundi kirjelduse.
5)Depseudonüümimist võimaldavate andmete, koeproovi, DNA kirjelduse või terviseseisundi kirjelduse hävitamisel koostab hävitaja hävitamisprotokolli, kuhu märgitakse hävitatud objekt, hävitamise viis, koht ja kuupäev. Kui hävitajaks ei ole vastutav töötleja, edastab hävitaja hävitamisprotokolli koopia viivitamatult vastutavale töötlejale.
6)Depseudonüümimist võimaldavate andmete, koeproovi, DNA kirjelduse ja terviseseisundi kirjelduse hävitamise korra, sealhulgas hävitamisprotokolli vormi, selle täitmise ja säilitamise korra kehtestab valdkonna eest vastutav minister määrusega.
4. peatükk ANDMEKAITSE
§ 22. Andmekaitse üldnõuded
1)Geenivaramu andmete töötlemine peab vastama andmekaitse kõrgeimale standardile.
3)Vastutav töötleja määrab nimeliselt isikud, kes teostavad pseudonüümimist või depseudonüümimist, kellel on juurdepääs geenidoonorite nõusolekutele, koeproovide ja DNA kirjelduste kogule, terviseseisundi kirjeldustele ja sugupuudele ning kes väljastavad pseudonüümitud või pseudonüümimata koeproove, DNA kirjeldusi või terviseseisundi kirjeldusi.
4)Vastutav töötleja võib geenivaramust väljastada koeproove, DNA kirjeldusi või terviseseisundi kirjeldusi ainult pseudonüümituna, hulgana ja tingimusel, et väljastatavaid proove või andmeid on üheaegselt vähemalt viie geenidoonori kohta. Erandiks on käesoleva seaduse § 11 lõikes 2 ja § 16 lõikes 2 sätestatud juhud.
5)Geenivaramusse kantavate andmete tõesuse kontrolliks enne nende pseudonüümimist on vastutaval töötlejal ja volitatud töötlejal lubatud nende andmete võrdlemine teistes andmekogudes säilitatavate andmetega ja vajaduse korral andmete parandamine.
§ 23. Pseudonüümimine
1)Vastutav töötleja annab koeproovile, DNA kirjeldusele, terviseseisundi kirjeldusele ning sugupuule viivitamatult pärast koeproovi, DNA kirjelduse, terviseseisundi kirjelduse ning sugupuu vastuvõtmist geenivaramusse kordumatu, vähemalt 16-kohalise juhuslikest numbri- või tähemärkidest koosneva koodi. Koodi genereerimise meetodi kooskõlastab vastutav töötleja andmekaitse järelevalveasutusega.
2)Vastutav töötleja asendab koodiga koeproovi, DNA kirjelduse ja terviseseisundi kirjelduse juures kõik andmed, mis võimaldavad geenidoonori isikut tuvastada, sealhulgas nime, isikukoodi, sünniaja ja elukoha.
3)Koeproovile, DNA kirjeldusele, terviseseisundi kirjeldusele ja sugupuule antud koodi märgib vastutav töötleja ka geenidoonori kirjalikule nõusolekule. Koodiga märgitud kirjalikku nõusolekut hoiab vastutav töötleja geenivaramu andmekogus ning see peab olema depseudonüümimise ainus võimalik võti.
4)Vastutav töötleja võib suurema turvalisuse huvides anda pseudonüümitud koeproovile, pseudonüümitud DNA kirjeldusele, pseudonüümitud terviseseisundi kirjeldusele ja pseudonüümitud sugupuule täiendava koodi, millega asendatakse koeproovi, DNA kirjelduse, terviseseisundi kirjelduse ja sugupuu juures esialgne kood. Esialgse koodi ja täiendava koodi seosed salvestab vastutav töötleja eraldi ainult sellel otstarbel kasutatavas andmekogus.
5)Vastutav töötleja, volitatud töötleja ja geeniuurija on kohustatud tähistama koeproovi, DNA kirjelduse, terviseseisundi kirjeldust ja sugupuu ainult vastutava töötleja poolt sellele koeproovile, DNA kirjeldusele, terviseseisundi kirjeldusele ja sugupuule antud koodiga.
§ 24. Depseudonüümimine
1)Juurdepääs koodiga märgitud kirjalikule nõusolekule ning tehniline võimalus depseudonüümimiseks tohib olla ainult käesoleva seaduse § 22 lõike 3 alusel määratud isikutel.
2)Depseudonüümimine on vastutaval töötlejal lubatud ainult järgmistel juhtudel ja otstarbel:
1)koeproovi, DNA kirjelduse või terviseseisundi kirjelduse või depseudonüümimist võimaldavate andmete hävitamiseks;
2)geenidoonori kohta geenivaramus hoitavate andmetega, välja arvatud sugupuuga tutvumise võimaldamiseks, kui geenidoonor seda kirjalikult taotleb;
3)terviseseisundi kirjelduse uuendamiseks, täiendamiseks või kontrollimiseks ilma geenidoonoriga ühendust võtmata, kui geenidoonor ei ole keelanud tema terviseseisundi kirjelduse täiendamist, uuendamist või kontrollimist;
4)vastutava töötleja ettepanekul ja eetikakomitee nõusolekul geenidoonori tuvastamiseks, temaga ühenduse võtmiseks ning tema kirjalikul nõusolekul terviseseisundi kirjelduse uuendamiseks, täiendamiseks või kontrollimiseks;
5)geenidoonori tuvastamiseks ja tema kirjalikul nõusolekul uue DNA proovi võtmiseks, kui koeproov on hävinud või ei sisalda piisaval hulgal DNA-d;
6)geenidoonori tuvastamiseks geenivaramusiseselt ning tema sugupuusse täienduse või muudatuse tegemiseks, kui DNA uurimise tulemused on vastuolus seni teada oleva sugupuuga või annavad selle kohta uut teavet;
7)geenidoonori terviseseisundi kirjelduse väljastamiseks geenidoonori nõusolekul geenidoonori arstile, kui geenidoonori arst seda taotleb. Kui geenidoonor ei ole võimeline nõusolekut andma ning tal puudub seaduslik esindaja või eestkostja või tema seaduslik esindaja või eestkostja ei ole kättesaadav, siis edasilükkamatul juhul ilma geenidoonori nõusolekuta, kuid tema huvides ja vastavalt tema eeldatavale tahtele.
5. peatükk DISKRIMINEERIMISE KEELD
§ 25. Diskrimineerimise keeld
1)Inimese õiguste ja võimaluste piiramine või eeliste andmine lähtuvalt tema DNA ülesehitusest ja sellest johtuvatest pärilikkusriskidest on keelatud.
2)Inimese diskrimineerimine geenidoonoriks olemise või mitteolemise fakti põhjal on keelatud.
§ 26. Diskrimineerimine töösuhetes
1)Tööandjal on keelatud koguda geneetilisi isikuandmeid töötaja või töökoha taotleja kohta ning nõuda töötajalt või töökoha taotlejalt koeproovi või DNA kirjelduse andmist.
2)Tööandjal on keelatud seada erineva pärilikkusriskiga inimestele diskrimineerivaid töö- ja palgatingimusi.
§ 27. Diskrimineerimine kindlustussuhetes
1)Kindlustusandjal on keelatud koguda geneetilisi isikuandmeid kindlustatu või kindlustuse taotleja kohta ning nõuda kindlustatult või kindlustuse taotlejalt koeproovi või DNA kirjelduse andmist.
2)Kindlustusandjal on keelatud seada erineva pärilikkusriskiga inimestele erinevaid kindlustustingimusi, sealhulgas kehtestada soodustariife või määratleda kindlustusjuhtumit kitsendavalt.
5^1. peatükk GEENIVARAMU VASTUTAVA TÖÖTLEJA RAHASTAMINE
§ 27^1. Geenivaramu vastutava töötleja rahastamine
1)Geenivaramu vastutava töötleja tegevust geenivaramu pidamisel ja säilitamisel rahastatakse riigieelarvest Sotsiaalministeeriumi kaudu.
2)Geenivaramu vastutava töötleja tegevust koeproovide võtmisel, terviseseisundi kirjelduste ja sugupuude koostamisel, nende pseudonüümimisel ja depseudonüümimisel ning geeniuuringute tegemisel rahastatakse riigieelarvest vastavalt riigieelarves sätestatud mahule ja muudest vahenditest.
3)Terviseandmete ja koeproovide väljastamisega seotud otsesed kulud katab geeniuurija.
6. peatükk HALDUSJÄRELEVALVE JA KAEBUSTE LAHENDAMINE
§ 28. Andmekaitse järelevalveasutus
 Terviseseisundi kirjelduste ja sugupuuandmete kogumise, koeproovide, DNA kirjelduste, terviseseisundi kirjelduste ning sugupuuandmete pseudonüümimise, depseudonüümimise ning koeproovide, DNA kirjelduste, terviseseisundi kirjelduste ja sugupuuandmete töötlemise üle teostab haldusjärelevalvet andmekaitse järelevalveasutus.
§ 29. Uuringueetika komitee
1)Geenivaramu töötlemisele annab hinnangu sõltumatu teadlastest ja eri elualade esindajatest koosnev uuringueetika komitee.
2)Uuringueetika komitee töö eesmärk on isikute põhiõiguste ennetava kaitse tagamine, uuringutele rakendatavate hindamispõhimõtete ühtlustamine, et kindlustada õiguste kaitsemeetmed ja uurijate kohustused neid kaitsemeetmeid järgida.
3)Uuringueetika komitee lähtub oma tegevuses valdkonnale kehtestatud eetikanormidest ja rahvusvahelistest konventsioonidest, samuti Euroopa Parlamendi ja nõukogu määrusest (EL)2016/679 füüsiliste isikute kaitse kohta isikuandmete töötlemisel ja selliste andmete vaba liikumise ning direktiivi 95/46/EÜ kehtetuks tunnistamise kohta (isikuandmete kaitse üldmäärus)(ELT L 119, 04.05.2016, lk 1–88)ja eriseadustes sätestatud põhimõtetest.
4)Uuringueetika komitee hindab uuringu vastavust isikuandmete kaitse seaduse §-s 6 toodud tingimustele, eetiliste riskide suurust ning uuringu läbiviija tausta, leides tasakaalu põhiõiguste kaitse ja uuringu otstarbekuse vahel.
5)Uuringueetika komitee moodustab, selle töökorra, liikmete arvu ja määramise korra ning uuringu läbivaatamise tasumäärad kinnitab valdkonna eest vastutav minister määrusega.
§ 30. Töö- ja kindlustussuhetest tekkinud kaebuste lahendamine
1)Kaebusi töösuhetes pärilikkusriskide tõttu ilmnenud diskrimineerimise kohta lahendab Tööinspektsioon, kasutades asja uurimisel ja otsustamisel vajaduse korral vastutava töötleja või andmekaitse järelevalveasutuse ekspertide abi.
7. peatükk RAKENDUSSÄTTED
§ 34. Vastutava töötleja asutamine
§ 35. Koeproovi, terviseseisundi kirjelduse ja sugupuu omandiõiguse üleminek Tartu Ülikoolile
1)Koeproovi, terviseseisundi kirjelduse ja teiste isikuandmete ning sugupuu omandiõigus, mis on tekkinud geenivaramu vastutaval töötlejal sihtasutusel Eesti Geenivaramu, läheb alates 2007. aasta 1. aprillist üle Tartu Ülikoolile.
2)Isikul, kes on andnud käesoleva seaduse § 12 alusel sihtasutusele Eesti Geenivaramu nõusoleku geenidoonoriks saamiseks, on õigus kuni 2008. aasta 1. juulini nõuda Tartu Ülikoolilt kui geenivaramu vastutavalt töötlejalt koeproovi, DNA kirjelduse ja terviseseisundi kirjelduse hävitamist vastavalt §-s 21 sätestatud korrale.
Kohanimeseadus
§ 1. Seaduse reguleerimisala ja eesmärk
1)Seadus reguleerib Eesti kohanimede määramist ja kasutamist ning selle üle järelevalve teostamist.
2)Seaduse eesmärk on tagada Eesti kohanimede ühtlustatud kasutamine ning kultuuriliselt ja ajalooliselt väärtuslike kohanimede kaitse.
§ 2. Haldusmenetluse seaduse kohaldamine
Käesolevas seaduses ettenähtud haldusmenetlusele kohaldatakse haldusmenetluse seadust, arvestades käesolevast seadusest tulenevaid erisusi.
§ 3. Mõisted
1)Nimeobjekt on looduslik või inimtekkeline geograafiline objekt.
2)Ametlik kohanimi on nimeobjektile õigusaktiga määratud kohanimi või kohanimenõukogu otsusega kinnitatud kohanimi.
3)Mitteametlik kohanimi on kohanimi, mida ei ole õigusaktiga määratud või kohanimenõukogu otsusega kinnitatud.
4)Liigisõna on kohanime koostisosa, mis tähistab nimeobjekti liiki.
5)Hargtäiend on kohanime täiendav koostisosa, mis eristab korduvaid kohanimesid.
6)Nimetuum on kohanimi ilma liigisõnata ja hargtäiendita.
7)Kohanime määramine käesoleva seaduse tähenduses on kohanimemääraja poolt:
1)kohanime panek ametliku nimeta nimeobjektile;
2)ametliku kohanime või nimeobjekti ruumikuju muutmine;
3)ametliku kohanime kehtetuks tunnistamine.
8)Kohanimeandmed on andmed, mis kirjeldavad kohanimega seotud keelelisi tunnuseid ja nimeobjekti, samuti kohanime määramist.
§ 3^1. Kohanime õiguslik staatus
 Kohanimi ei tekita nimeobjektile iseseisvaid õigusi ega kohustusi, välja arvatud seaduses sätestatud juhtudel.
2. peatükk KOHANIME MÄÄRAMINE
§ 4. Kohanime määramise kohustus
1)Kohanimi peab olema määratud järgmistele olemasolevatele ja planeeritud nimeobjektidele või nimeobjektide kogumile:
1)haldusüksus;
2)osavald ja linnaosa;
3)asustusüksus;
4)aadressikoht ruumiandmete seaduse tähenduses, näiteks tee, tänav, väljak, väikekoht;
5)raudteejaam, rongi- või muu ühissõidukipeatus, lennuväli või -jaam, sadam;
7)maaüksus, välja arvatud käesoleva paragrahvi lõikes 3 sätestatud juhtudel.
2)Kohanime võib määrata ka käesoleva paragrahvi lõikes 1 käsitlemata nimeobjektile või nimeobjektide kogumile, kui seda on vaja kohanime alusel eristada.
3)Maaüksus ei ole kohanimekohustusega objekt, kui:
1)see on adresseeritud aadressikoha järgi;
2)see on moodustatud tehnilise objekti teenindamiseks;
3)sellel ei paikne adresseerimist vajavaid objekte;
4)see ei moodusta iseseisvalt kasutatavat kinnisasja.
§ 5. Kohanimemääraja ja kohanime määramise pädevus
1)Kohanimemäärajad on:
1)Vabariigi Valitsus;
2)minister;
3)kohaliku omavalitsuse üksus.
2)Haldusüksusele määrab kohanime Vabariigi Valitsus Eesti territooriumi haldusjaotuse seaduse alusel.
3)Asustusüksusele määratakse kohanimi Eesti territooriumi haldusjaotuse seaduse alusel kehtestatud korras.
4)Ühe omavalitsusüksuse territooriumile jäävale nimeobjektile määrab kohanime kohaliku omavalitsuse üksus. Sätet ei kohaldata käesoleva paragrahvi lõikes 6 käsitletud nimeobjekti suhtes.
5)Mitme omavalitsusüksuse territooriumile ulatuvale nimeobjektile või väljapoole omavalitsusüksuste territooriumi jäävale nimeobjektile määrab kohanime nimeobjekti liigist sõltuvalt kas Vabariigi Valitsus või asjaomane minister vastavalt valitsemisalale. Sätet ei kohaldata maakonnale nime määramisel.
5^1)Käesoleva seaduse paragrahvi 4 lõike 1 punktis 4 nimetatud nimeobjektide puhul, mis jäävad mitme omavalitsusüksuse territooriumile, määrab kohaliku omavalitsuse üksus kohanime oma territooriumile jäävale nimeobjekti osale.
6)Kui nimeobjekti moodustamine on Vabariigi Valitsuse või ministri pädevuses, määrab kohanime Vabariigi Valitsus või asjaomane minister.
§ 6. Kohanime määramise korraldus
1)Kohanime määramise korraldab ja otsuse teeb kohanimemääraja omal algatusel või füüsilise või juriidilise isiku kirjaliku taotluse alusel.
2)Kohanimi määratakse kohanimemääraja õigusaktiga. Õigusakt, millega kohanime määratakse, peab sisaldama vähemalt järgmisi andmeid:
1)kohanime (olemasolul nii põhi- kui rööpnimi);
2)nimeobjekti liiki;
3)nimeobjekti asukoha kaarti, välja arvatud juhul, kui on esitatud nimeobjekti identifitseeriv tunnus nimeobjekti andmeid põhiandmetena pidavas riigi andmekogus ja selle andmekoosseisus on vastav ruumikuju olemas.
3)Kui kohanime määrab Vabariigi Valitsus või minister, küsitakse enne määramist asjaomase kohaliku omavalitsuse üksuse ja kohanimenõukogu kirjalikku arvamust.
4)Eraomandis olevale maaüksusele või sellel paiknevale nimeobjektile kohanime määramise kavatsusest teavitab kohanimemääraja asjaomast maaomanikku posti teel, küsides tema arvamust. Maaomanik peab kirjaliku arvamuse esitama teate saamisest alates 15 päeva jooksul. Arvamuse tähtajaks esitamata jätmisel loetakse maaomaniku nõusolek saaduks. Sätet ei kohaldata, kui kohanime määramist taotleb maaomanik ise või tema nõusolek on tuvastatav maaüksuse moodustamise dokumentatsioonist
6)Võõrkeelse kohanime määramiseks taotleb kohaliku omavalitsuse üksus nõusolekut valdkonna eest vastutavalt ministrilt. Valdkonna eest vastutav minister teeb otsuse pärast seda, kui ta on saanud arvamuse kohanimenõukogult. Nimetatud kooskõlastamise korda ei ole vaja järgida juhul, kui võõrkeelse kohanimega nimeobjekt paikneb sellise asula territooriumil, mille elanike enamik oli 1939. aasta 27. septembri seisuga võõrkeelne.
7)Rööpnime määramiseks peab kohaliku omavalitsuse üksus küsima arvamust kohanimenõukogult.
8)Kohaliku omavalitsuse üksus avalikustab kohanime määramise eelnõu kohaliku omavalitsuse volikogu kehtestatud korras vähemalt 15 päeva enne kohanime määramise otsuse tegemist. Sätet ei kohaldata maaüksuse nime määramisel.
9)Kui kohanime määramise algatab füüsiline või juriidiline isik, esitab ta kirjaliku taotluse kohanimemäärajale, kelle pädevusse nime määramine käesoleva seaduse §-s 5 sätestatu kohaselt kuulub. Kohanime määramise taotlus peab sisaldama kohanime valiku põhjendust. Vajadusel lisatakse asjaomase kohaliku omavalitsuse üksuse või kohanimenõukogu kirjalik arvamus.
10)Kohanimemääraja keeldub kohanime määramisest, kui:
1)taotletav kohanimi on vastuolus käesoleva seaduse 3. peatüki nõuetega;
2)puudub selgesti eristatav nimeobjekt, millele nime taotletakse.
11)Kohanime määramise menetlusele kohaldatakse avatud menetluse sätteid, arvestades käesoleva seaduse erisusi.
§ 7. Ametliku kohanime muutmise ja kehtetuks tunnistamise alused
1)Ametlikku kohanime peab muutma, kui:
1)kohanimi on vastuolus käesoleva seaduse 3. peatüki nõuetega;
2)kasutusel olevad kohanime eri kujud vajavad ühtlustamist.
2)Ametlikku kohanime võib muuta, kui:
1)tegelikus kasutuses eelistatakse mitteametlikku kohanime ja see vastab 3. peatüki nõuetele;
2)soovitakse taastada ajalooline eestipärane kohanimi;
3)nimeobjekti või planeeringu muutumise tõttu on kasutusel olev kohanimi eksitav või kui kasutusel olev kohanimi ja nimeobjekti ruumikuju ei taga üheselt mõistetavust.
3)Käesoleva paragrahvi lõigetes 1 ja 2 käsitlemata põhjusel kohanime muutmiseks peab kohanimemääraja, välja arvatud Vabariigi Valitsus, taotlema nõusolekut valdkonna eest vastutavalt ministrilt. Valdkonna eest vastutav minister teeb otsuse pärast seda, kui on kohanimenõukogult saanud arvamuse.
4)Kohanimemääraja on kohustatud algatama kohanime muutmise menetluse 30 päeva jooksul käesoleva paragrahvi lõikes 1 nimetatud asjaolude teada saamisest arvates.
5)Ametliku kohanime võib kehtetuks tunnistada, kui nimeobjekti tegelikkuses ei ole.
6)Kohanimi muudetakse või tunnistatakse kehtetuks kohanimemääraja antud õigusaktiga.
§ 8. Kohanime määramisest teatamine
1)Kohanimemääraja saadab kohanime määramise õigusakti 10 päeva jooksul:
1)kohanimenõukogule;
2)riikliku kohanimeregistri (edaspidi register)vastutavale või volitatud töötlejale.
2)Käesoleva paragrahvi lõiget 1 ei kohaldata käesoleva seaduse § 18 lõike 3^1  alusel registrikannete tegemisel.
3. peatükk KOHANIMELE ESITATAVAD NÕUDED
§ 9. Kohanime keelsus
1)Eesti kohanimed on eestikeelsed.
2)Kohanimede eestikeelsuse kindlakstegemise korra kehtestab Vabariigi Valitsus määrusega.
3)Kohanimede keelsuses on lubatud aja- ja kultuurilooliselt põhjendatud erandid. Vältimaks põliste kohanimede moonutamist või põhjendamatut muutmist, tuleb erandit tehes arvestada, millise keele kõnelejad elasid asjaomases kohas 1939. aasta 27. septembri seisuga.
4)Rahvusvahelises ameti- ja ärisuhtluses on Eesti kohanimede tuumad ja hargtäiendid samased Eestis kasutatavatega. Erandina võib kasutada maanime «Eesti» ja riikidevaheliste veekogude nimede tõlkeid.
§ 10. Kohanime õigekirjutus
1)Kohanimi dokumenteeritakse eesti-ladina tähestikus.
2)Mitteladina tähestikus antakse kohanime kirjakuju edasi nimede transkribeerimist ja translitereerimist reeglistava ametliku tähetabeli järgi. Kui kohanimi transkribeeritakse sellise keele tähestikku, mille kohta tähetabelit ei ole, kinnitatakse nimekuju nimeteadusliku usaldusasutuse ekspertiisi alusel.
3)Kohanime kirjapilt peab vastama eesti õigekirjareeglitele ning võib kajastada kohapealset murdepärast häälduskuju.
4)Võõrkeelse kohanime kirjapilt peab vastama asjaomase keele õigekirjareeglitele. Mitteladina tähestikust lähtumise korral peab võõrkeelse kohanime kirjapilt olema kooskõlas ametliku tähetabeliga.
5)Sama kohanime määramisel erinevatele nimeobjektidele peab nimetuumade kirjapilt olema ühesugune.
6)Kohanimede transkribeerimist ja translitereerimist reeglistavad tähetabelid kehtestab valdkonna eest vastutav minister määrusega.
§ 11. Põhi- ja rööpnimi
1)Nimeobjektil on üks ametlik nimi, välja arvatud käesoleva paragrahvi lõigetes 2 ja 3 nimetatud juhul.
2)Nimeobjektil, mis ei ole haldusüksus ega aadressikoht ruumiandmete seaduse tähenduses, näiteks tee, tänav, väljak, väikekoht, võib olla kaks ametlikku nime, millest üks on põhi- ja teine rööpnimi.
3)Põhi- ja rööpnime võib määrata aja- või kultuurilooliselt põhjendatud juhul, kui eesmärk on säilitada:
1)võõrkeelne kohanimi nimeobjektil, millel juba on või millele määratakse ka eestikeelne nimi;
2)teine eestikeelne nimi.
4)Käesoleva paragrahvi lõike 3 punkti 1 kohaldamise korral tehakse põhinime ja rööpnime valik järgmiselt:
1)kui nimeobjekt paikneb sellise asula territooriumil, mille elanike enamik oli 1939. aasta 27. septembri seisuga eestikeelne, määratakse põhinimeks eestikeelne nimi;
2)kui nimeobjekt paikneb sellise asula territooriumil, mille elanike enamik oli 1939. aasta 27. septembri seisuga muukeelne, määratakse põhinimeks võõrkeelne nimi. Erandina võib põhinimeks määrata üleriigiliselt tuntud eestikeelse nime, mis on kasutuses kinnistunud ajalooliselt.
5)Rööpnimeks võib määrata nimekuju, mis on kirjutatud niisuguse eesti murde õigekirjas, millel on oma kirjakeel.
§ 11^1. Kohanime koostisosad
1)Kohanime koostisosad on nimetuum, hargtäiend ja liigisõna.
2)Kohanime vormistamise ja kasutamise korra kehtestab valdkonna eest vastutav minister määrusega, milles sätestatakse:
1)nõuded kohanime koostisosade kasutamisele ja vormistamisele;
2)kohanimede eksitava sarnasuse kindlakstegemise põhimõtted;
3)nimeobjektide ruumikujude paiknemise põhireeglid;
4)nõuded kohanime liigisõna kasutamisele, lühendamisele või ärajätmisele;
5)nõuded kohanimeregistrisse kantavate ametlike kohanimede ja asjaomaseid nimeobjekte iseloomustavatele andmetele;
6)nimeobjektide liigitamise kord.
§ 12. Samanimelisuse piirang
1)Samanimelised on nimeobjektid, mille kohanimed on samased täiskujul, koos liigisõnaga.
2)Samanimelised ei tohi olla:
1)haldusüksused;
2)ühe valla või linna piires asuvad asustusüksused;
3)ühe asustusüksuse piires asuvad nimeobjektid, välja arvatud käesoleva paragrahvi lõikes 3 sätestatud juhul.
3)Kui seadusest ei tulene teisiti, võivad samanimelised olla maaüksused, mis:
1)kuuluvad kinnistusraamatu ühte registriossa ja millel ei paikne adresseerimist vajavaid objekte või asub adresseerimist vajav objekt vaid ühel maaüksusel;
2)on moodustatud tehnilise rajatise teenindamiseks;
3)ei moodusta iseseisvalt kasutatavat kinnisasja.
§ 13. Kohanimevaliku nõuded
1)Kohanime määramisel tuleb eelistada nime, mis on paikkonnas tuntud ja levinud või mis on tähtis aja- või kultuurilooliselt.
2)Kui kohanime ei ole võimalik määrata käesoleva paragrahvi lõikes 1 nimetatud põhimõtte alusel, eelistatakse nime määrates:
1)paikkonnaga seonduvaid kohanimesid;
2)nimeobjekti iseärasustega seonduvaid kohanimesid;
3)üle-eestilise tähendusega kohanimesid.
3)Pühendusnimi on isiku mälestuseks või austuseks määratud kohanimi.
4)Pühendusnime määramise korra kehtestab Vabariigi Valitsus määrusega.
4^1)Isiku nime ei või pühendusnimeks määrata selle isiku eluajal. Viie aasta jooksul isiku surmast arvates võib pühendusnime määrata vaid valdkonna eest vastutava ministri nõusolekul. Valdkonna eest vastutav minister annab nõusoleku või keeldub selle andmisest pärast kohanimenõukogult arvamuse saamist.
4^2)Isikunime ei või pühendusnimeks määrata, kui isik on tegutsenud Eesti Vabariigi loomise, põhiseadusliku korra püsimise või Eesti iseseisvuse taastamise vastu.
5)Kohanimeks ei või määrata numbrit ega muud mittesõnalist tähist. Pärast käesoleva seaduse jõustumist ei või numbrit ega muud mittesõnalist tähist määrata ka hargtäiendiks.
6)Kohanime määramisel tuleb välistada:
1)kohanimede samasus või eksitav sarnasus;
2)kohanime labane või halvustav tähendus;
3)kohanime sobimatus Eesti aja- ja kultuurilooga;
4)eri nimeobjektide ruumikujude samasus või muul moel eksitav paiknemine.
6^1)Kui pühendusnimeks on määratud käesoleva paragrahvi lõikes 4^2  nimetatud isikunimi või kui tegemist on käesoleva paragrahvi lõike 6 punktis 3 nimetatud Eesti aja- ja kultuurilooga selgelt sobimatu kohanimega, sealhulgas kui kohanimi on seostatav Eesti Vabariigi loomise, põhiseadusliku korra püsimise või Eesti iseseisvuse taastamise vastaste isikute, sümbolite või sündmustega, teeb valdkonna eest vastutav minister kohanimemäärajale ettepaneku kohanime muutmiseks ja seadusega kooskõlas oleva kohanime määramiseks. Seaduse nõuetega vastuolus oleva kohanime tuvastamiseks küsib minister kohanimenõukogu arvamust nime sobimatuse kohta.
6^2)Kui kohaliku omavalitsuse üksus kohanimemäärajana ei ole kahe kuu jooksul pärast valdkonna eest vastutava ministri ettepaneku saamist käesoleva paragrahvi lõikes 6^1  nimetatud seaduse nõuetega vastuolus olevat kohanime muutnud ja selle asemel uut kohanime määranud, võib valdkonna eest vastutav minister kohaliku omavalitsuse üksuse asemel määrata senise kohanime asemele uue kohanime.
6^3)Uue kohanime määrab käesoleva paragrahvi lõikes 6^2  nimetatud juhul valdkonna eest vastutav minister määrusega.
6^4)Kui kohanimemäärajaks on valitsusasutus või tema volitatud asutus, lahendatakse vaidlus kohanime sobivuse üle käesoleva seaduse § 24 lõike 3 kohaselt.
6^5)Valdkonna eest vastutav minister esitab käesoleva paragrahvi lõikes 6^2  nimetatud juhul seaduse nõuetega vastuolus oleva kohanime asemele uue kohanime määramise määruse eelnõu arvamuse andmiseks kohaliku omavalitsuse üksusele.
6^6)Käesoleva paragrahvi lõikes 6^5  nimetatud eelnõu avalikustatakse Regionaal- ja Põllumajandusministeeriumi veebilehel vähemalt 15 päevaks enne kohanime määramise otsuse tegemist. Eelnõu avalikustamisest teatatakse ka maakonnalehes.
6^7)Valdkonna eest vastutava ministri poolt käesoleva paragrahvi lõikes 6^2  nimetatud kohanime asemele uue kohanime määramise tulemusena kohaliku omavalitsuse üksusele tekkinud otsesed ja tegelikud tehtud kulud uue kohanimega siltide ja viitade soetamiseks ning paigaldamiseks hüvitatakse riigieelarvest asjakohaste kuludokumentide alusel.
7)Olemasoleva kohanime muutmisel tuleb uue kohanime määramisel samanimelisuse vältimiseks eelistada senise kohanime täiendamist või muud teisendamist, et määratav kohanimi oleks selgelt eristuv.
8)Aja- ja kultuurilooliselt tähtsa ning paikkonnas tuntud nimega nimeobjekti jagunemisel ei tohi nimeobjekti ajaloolisele tuumikule määrata täiesti uut nime. Kui vana nime kasutamise välistab samanimelisuse piirang, tuleb kasutada vana nime tuumast ja hargtäiendist koostatud nime.
4. peatükk KOHANIMEDE KASUTAMINE
§ 14. Ametliku kohanime kasutamine
1)Registrisse kantud ametliku kohanime kasutamine on kohustuslik:
1)avaliku teabe seaduse mõttes teabevaldajate andmekogude pidamisel ja dokumentides:
2)postiteenuste osutamisel, teabelevis, avalikul sildil, viidal ja kuulutuses;
3)teatme- ja õppekirjanduses, maakaardil;
4)aadressiandmetes ruumiandmete seaduse tähenduses.
2)Kui nimeobjektile on määratud põhi- ja rööpnimi, tuleb avaliku teabe seaduse mõttes teabevaldaja dokumendi rekvisiitides, suuremõõtkavalisel maakaardil, ruumiandmekogumis, avalikul sildil ja viidal kasutada mõlemat nime registris esitatud järjekorras.
3)Käesoleva paragrahvi lõigetes 1 ja 2 sätestatut ei kohaldata aja- ja kultuuriloolise kaardi ning aja- ja kultuuriloolise andmekogumi suhtes. Käesoleva paragrahvi lõikes 1 sätestatud nõudest võib teha erandeid käesoleva seaduse § 16 lõikes 1 sätestatud juhtudel.
§ 15. Mitteametliku kohanime kasutamine
1)Mitteametlikku kohanime võib kasutada, kui käesoleva seaduse § 14 lõige 1 ei nõua ametliku kohanime kasutamist.
2)Mitteametliku kohanime kasutamine avalikkusele suunatud informatsioonis ei tohi olla eksitav.
§ 16. Ametliku kohanime kasutamise erisused
1)Kohanime liigisõna või muud osa võib lühendada või ära jätta kohanime kasutamisel:
1)ruumiandmeteenuste osutamisel, sealhulgas kohanime kujutamisel, ja maakaardil;
2)avalikul sildil;
3)viidal;
4)elukoha- või asukohaandmetes ja koha-aadressis.
2)Kohanime liigisõna, hargtäiendi või muu osa lühendamise või ärajätmise korra kehtestab valdkonna eest vastutav minister määrusega.
5. peatükk RIIKLIK KOHANIMEREGISTER
§ 17. Registri toimimise üldalused
1)Registri asutamise ja kasutusele võtmise eesmärgiks on teabe registreerimine ja kogumine Eesti kohanimede kohta, selle eritlemine, töötlemine ja säilitamine ning kasutajatele kättesaadavaks tegemine kohanimekasutuse korrastamiseks.
1^1)Eesti kohanimede kohta kogutava teabe eritlemise käigus käesoleva paragrahvi lõike 1 tähenduses kontrollitakse kohanime vastavust käesoleva seaduse ja muude õigusaktide nõuetele.
2)Register asutatakse, selle pidamise põhimäärus kinnitatakse ja volitatud töötleja määratakse valdkonna eest vastutava ministri poolt avaliku teabe seaduses sätestatud korras, arvestades käesoleva peatüki erisusi.
3)Registri vastutav töötleja on Maa-amet.
4)Registri vastutav töötleja korraldab registri pidamise käigus kohanimede süsteemse hõive ning eritlemise, et tagada kõigi kohanimede ja nimeobjektide ruumikujude vastavus tegelikule kasutusele. Vajaduse korral teeb registri vastutav töötleja ettepanekuid ruumiandmekogumites ja maakaartidel kasutatavate nimede vastavusse viimiseks kohanimedele esitatavate nõuetega ja tegeliku nimekasutusega.
5)Riigi andmekogude haldajad, kelle andmekogudes on registreeritud nimeobjektide andmed põhiandmetena, on kohustatud edastama kõigi andmekogus olevate nimeobjektide andmed ja nende hilisemad muudatused registri vastutavale töötlejale.
§ 18. Registriandmed
1)Registrisse kantakse ametlikud kohanimed ja asjaomaseid nimeobjekte iseloomustavad andmed.
2)Registrisse kantakse need mitteametlikud kohanimed ja asjaomaseid nimeobjekte iseloomustavad andmed, mida kasutatakse ruumiandmekogumites, aadressiandmetes või geograafilistel kaartidel. Registrisse võib kanda ka teisi mitteametlikke kohanimesid kui aja- või kultuurilooliselt olulisi kohanimesid või nimekujusid ning asjaomaseid nimeobjekte iseloomustavaid andmeid.
3)Andmeid registri vastutavale või volitatud töötlejale esitatakse registri pidamise põhimääruses sätestatud korras. Kohanime kandmist registrisse võib taotleda iga füüsiline või juriidiline isik, kes esitab registri vastutavale või volitatud töötlejale andmed kohanime ja nimeobjekti liigi kohta ning nimeobjekti asukoha kaardi.
3^1)Registrikande aluseks võib olla nimeobjekti kohta tehtud kanne teises nimeobjekti andmeid põhiandmetena pidavas riigi andmekogus.
4)Registri vastutaval või volitatud töötlejal on õigus keelduda kohanime kandmisest registrisse, kui kohanimi ei ole seadusega kooskõlas, ning ta võib algatada kohanimevaidluse käesoleva seaduse 7. peatüki kohaselt. Keeldumisest teatatakse kirjalikult kohanimemäärajale või kohanime registrisse kandmist taotlenud isikule ning kohanimenõukogule.
6)Registriandmed avalikustatakse veebilehel.
§ 19. Andmete ristkasutus
Registrile seadusega pandud ülesannete täitmiseks on registri vastutaval või volitatud töötlejal lubatud esitada päringuid ja saada andmeid teistest andmekogudest ning edastada andmeid teistele andmekogudele.
6. peatükk KOHANIMENÕUKOGU JA NIMETEADUSLIK USALDUSASUTUS
§ 20. Kohanimenõukogu ja selle koosseis
1)Kohanimenõukogu moodustab ja selle liikmed nimetab valdkonna eest vastutav minister.
2)Kohanimenõukogu põhimääruse kehtestab valdkonna eest vastutav minister määrusega.
§ 21. Kohanimenõukogu ülesanded
Kohanimenõukogu täidab järgmisi ülesandeid:
1)kinnitab otsusega ametlikud kohanimed nimeobjektidele, millele kohanimemääraja ei ole kohanime määranud ja millele ametliku kohanime andmine on vajalik või seda taotleb huvitatud isik;
2)nõustab kohanimemäärajaid ning annab nende taotlusel oma arvamuse;
3)vajaduse korral teeb kohanimemäärajaile valdkonna eest vastutava ministri kaudu ettepanekuid kohanimede määramiseks;
4)jälgib kohanimede kasutamist ning vajaduse korral teeb valdkonna eest vastutava ministri kaudu ettepanekuid nende vastavusse viimiseks õigusaktide nõuetega;
5)teeb valdkonna eest vastutava ministri kaudu ettepanekuid kohanimede määramist ja kasutamist reguleerivate õigusaktide muutmiseks;
6)osaleb kohanimeloendite koostamisel, korrastamisel ja avaldamisel;
6^1)vajaduse korral kinnitab liigisõnaga kohanimekujule liigisõnata kohanimekuju ja liigisõnata kohanimekujule liigisõnaga kohanimekuju;
7)esitab nimevaidlustes seisukohti;
8)täidab teisi põhimäärusest tulenevaid ülesandeid.
§ 22. Kohanimenõukogu õigused
1)Kohanimenõukogul on õigus saada riigi- ja kohaliku omavalitsuse üksuse asutustelt ja organitelt ning teistelt juriidilistelt ja füüsilistelt isikutelt oma ülesannete täitmiseks vajalikke andmeid ja dokumente.
2)Kohanimenõukogu võib kohanimemäärajalt nõuda kohanime valiku kirjalikku põhjendust.
§ 23. Nimeteaduslik usaldusasutus
1)Nimeteaduslik usaldusasutus täidab järgmisi ülesandeid:
1)annab kohanimede asjus eksperdiarvamusi;
2)korraldab uuringuid kohanimenõukogu või kohanimemäärajate tellimusel.
2)Vabariigi Valitsus määrab valdkonna eest vastutava ministri ettepanekul usaldusasutuseks teadusasutuse, kus on nimeteadusele spetsialiseerunud teadustöötajaid.
7. peatükk NIMEVAIDLUSED JA JÄRELEVALVE
§ 24. Nimevaidlused
1)Kohanime määramise või kasutamise üle tekkinud vaidluse võib seaduses sätestatud korras lahendada halduskohtus.
2^1)Kui kohanimemäärajaks on kohaliku omavalitsuse üksus, võib tema otsuse peale esitada vaide haldusmenetluse seaduses sätestatud korras. Vaide esitamise õigus on lisaks haldusmenetluse seaduses sätestatud juhtudele ka juhul, kui isik leiab, et tema õigusi on rikutud kohanime ebaõige kasutamisega. Vaide lahendab kohaliku omavalitsuse üksus.
3)Valitsusasutuste või nende volitatud asutuste vahel tekkivad nimevaidlused lahendab Vabariigi Valitsus või lahendatakse vaidlus alluvuskorras. Vaidlust lahendav organ peab enne otsuse tegemist küsima kohanimenõukogu arvamust.
§ 24^1. Arvamuse küsimine nimevaidluses
1)Kohanime määramise või kasutamise üle tekkinud vaidluses võib füüsiline või juriidiline isik, kohaliku omavalitsuse üksus või kohus küsida kohanimenõukogu kaalutletud seisukohta (edaspidi arvamus).
2)Arvamuse küsimisel peatub kohanimemääraja otsusele vaide või kaebuse esitamise või selle lahendamise tähtaja kulgemine alates pöördumisest arvamuse küsimiseks kuni käesoleva seaduse §-s 24^2  sätestatud kohanimenõukogu arvamuse teatavakstegemiseni.
3)Kohanimenõukogu teavitab haldusorganit käesoleva paragrahvi lõikes 2 sätestatud vaide esitamise tähtaja peatumisest viivitamata.
§ 24^2. Arvamuse esitamine ja sellest loobumine
1)Oma arvamuses annab kohanimenõukogu soovitusi ja teeb ettepanekuid kohanime ja selle määramise vastavuse tagamiseks käesolevas seaduses sätestatud nõuetele. Arvamus esitatakse asjaolude ja poolte seisukohtade põhjal või käesoleva seaduse §-s 22 nimetatud õiguse alusel. Kohanimenõukogu arvamuse järgimine on soovituslik ning see ei ole kavandatud isiku õiguste või kohustuste tekitamiseks, muutmiseks või lõpetamiseks.
2)Kohanimenõukogu annab arvamuse 30 päeva jooksul pärast vaidlevate poolte seisukohtade saamist. Kohtumenetluse raames annab kohanimenõukogu arvamuse kohtu määratud tähtajal ja tingimustel. Põhjendatud juhtudel võib kohanimenõukogu arvamuse andmise tähtaega pikendada.
3)Kohanimenõukogu arvamuse esitamise otsus tehakse lihthäälteenamusega. Vähemusse jäänud komisjoniliikmel on õigus eriarvamusele, mis kajastatakse eraldi otsuse lõpus.
4)Kohanimenõukogul on õigus loobuda arvamuse esitamisest täielikult või osaliselt, kui:
1)vaidlus või selle osa, mille kohta arvamust küsitakse, ei puuduta kohanime määramist ega käesolevas seaduses kohanimele sätestatud nõuete täitmist;
2)arvamust ei ole võimalik anda asjaolude ebaselguse tõttu;
3)vaidlev pool või vaidlevad pooled ei esita nimevaidluses oma seisukohta või loobuvad selle esitamisest.
5)Arvamuse või selle esitamisest loobumise otsuse allkirjastab kohanimenõukogu esimees või tema asendaja ning see koosneb asjaolusid ja poolte seisukohti kirjeldavast osast, kohanimenõukogu põhjendustest ja resolutsiooniosa hinnangust või ettepanekust.
6)Arvamuse või selle esitamisest loobumise otsus toimetatakse pooltele kätte elektrooniliselt või posti teel esimesel võimalusel, kuid mitte hiljem, kui kaks tööpäeva pärast selle allkirjastamist.
§ 25. Nimevaidluse lahendamise kord
§ 26. Riikliku ja haldusjärelevalve teostamine
 Käesolevas seaduses sätestatud nõuete järgimise üle teostavad:
1)keelealast riiklikku ja haldusjärelevalvet valitsusasutus, kes kontrollib kohanimede ametlikku ja avalikku keelekasutust;
2)kartograafia alal riiklikku järelevalvet valitsusasutus, kes kontrollib kohanimede kasutamist geograafilistel kaartidel.
§ 26^1. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-s 30 sätestatud riikliku järelevalve erimeedet korrakaitseseaduses sätestatud alusel ja korras.
§ 26^2. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 640 eurot.
8. peatükk VASTUTUS
9. peatükk RAKENDUSSÄTTED
§ 30. Kohanimeseaduse rakendamine
1)Kohanimeseadus (RT I 1997, 1, 3; 2002, 90, 521)tunnistatakse kehtetuks.
2)Seaduse §-s 5 ettenähtud pädevusega kohanimemääraja esitab enne käesoleva seaduse jõustumist määratud ametlikud kohanimed ja asjaomaste nimeobjektide andmed registri volitatud töötlejale hiljemalt 2005. aasta 1. jaanuariks. Enne andmete esitamist tuleb kohanimi viia vastavusse käesoleva seaduse 3. peatüki nõuetega.
3)Kohanimede kasutamine riigiasutuse või kohaliku omavalitsuse asutuse või organi dokumendis, geograafilisel kaardil, teabelevis, avalikul sildil, viidal või kuulutuses tuleb käesoleva seadusega kooskõlla viia hiljemalt 2005. aasta 1. juuliks. Sätet ei kohaldata aja- ja kultuuriloolise kaardi suhtes.
4)Kohanimed riigi ja kohaliku omavalitsuse andmekogudesse kantud elukoha- või asukohaandmetes tuleb käesoleva seadusega kooskõlla viia hiljemalt 2005. aasta 1. jaanuariks.
5)Ametliku kohanime kasutamine käesoleva seaduse § 14 lõikes 3 nimetatud juhul tuleb viia seadusega kooskõlla hiljemalt 2005. aasta 1. juuliks.
6)Justiitsministeerium korraldab enne käesoleva seaduse jõustumist kinnistusraamatusse kantud kinnistute nimede ja aadresside elektroonilise nimekirja registri volitatud töötlejale esitamise hiljemalt 2005. aasta 1. jaanuariks. Registri volitatud töötleja kontrollib kinnistusraamatusse kantud kinnistute nimede seadusele vastavust ja esitab seadusele vastavad kinnistute nimed kohanimeregistrisse kandmiseks. Seadusele mittevastavate kinnistute nimede esinemisel teeb registri volitatud töötleja kohanimemäärajale ettepaneku viia kinnistu nimi seadusega kooskõlla. Kohanimemääraja on kohustatud ühe aasta jooksul käesolevas lõikes nimetatud ettepaneku saamisest alates otsustama kinnistu nime muutmise või kustutamise ning esitama kinnistu asukohajärgsele kohtu kinnistusosakonnale kinnistu nime muutmiseks või kustutamiseks kirjaliku taotluse.
Erakorralise seisukorra seadus
§ 1. Seaduse eesmärk
Käesolev seadus sätestab Eesti põhiseaduslikku korda ähvardava ohu kõrvaldamiseks:
1)erakorralise seisukorra väljakuulutamise aluse, tingimused ja korra ning erakorralist seisukorda korraldavate organite pädevuse;
2)erakorralise seisukorra ajal rakendatavad abinõud ning isikute õigused, kohustused ja vastutuse erakorralise seisukorra ajal.
§ 2. Erakorralise seisukorra väljakuulutamise alus ja tingimused
1)Erakorraline seisukord kuulutatakse välja Eesti Vabariigi põhiseaduse § 129 alusel Eesti põhiseaduslikku korda ähvardava ohu puhul.
2)Erakorraline seisukord kuulutatakse välja tingimusel, et Eesti põhiseaduslikku korda ähvardava ohu kõrvaldamine ei ole võimalik käesolevas seaduses sätestatud abinõusid rakendamata.
3)Erakorralise seisukorra võib Riigikogu Vabariigi Presidendi või Vabariigi Valitsuse ettepanekul oma koosseisu häälteenamusega välja kuulutada kogu riigis, kuid mitte kauemaks kui kolmeks kuuks.
§ 3. Eesti põhiseaduslikku korda ähvardav oht
Eesti põhiseaduslikku korda ähvardav oht võib tuleneda:
1)Eesti põhiseadusliku korra vägivaldse kukutamise katsest;
2)terroristlikust tegevusest;
3)vägivallaga seotud kollektiivsest surveaktsioonist;
4)ulatuslikust vägivallaga seotud isikugruppide vahelisest konfliktist;
5)Eesti Vabariigi mõne paikkonna vägivaldsest isoleerimisest;
6)vägivallaga seotud pikaajalistest massilistest korratustest.
§ 4. Isikute õiguste ja vabaduste piiramine erakorralise seisukorra ajal
1)Erakorralise seisukorra ajal võib riigi julgeoleku ja avaliku korra huvides piirata vastavalt Eesti Vabariigi põhiseaduse §-le 130 käesoleva seaduse 3. peatükis sätestatud juhtudel ja korras isikute järgmisi õigusi ja vabadusi:
1)õigust vabale eneseteostusele;
2)õigust vabadusele ja isikupuutumatusele;
3)õigust vabalt valida tegevusala, elukutset või töökohta;
4)õigust vabalt tegutseda erakondades ja mõnda liiki mittetulundusühingutes;
5)õigust omandit vabalt vallata, kasutada ja käsutada;
6)õigust kodu puutumatusele;
7)õigust vabalt liikuda ja elukohta valida;
8)õigust lahkuda Eestist ja asuda Eestisse;
9)õigust posti, telegraafi, telefoni või muul üldkasutataval teel edastatavate sõnumite saladusele;
10)õigust vabalt saada üldiseks kasutamiseks levitatavat informatsiooni;
11)õigust tutvuda seaduses sätestatud korras riigiasutustes ja kohaliku omavalitsuse organites ning riigi ja kohaliku omavalitsuse arhiivides hoitavate andmetega;
12)õigust vabalt levitada ideid, arvamusi, veendumusi ja muud informatsiooni sõnas, trükis, pildis või muul viisil;
13)õigust ilma eelneva loata rahumeelselt koguneda ja koosolekuid pidada.
1^1)Isiku õiguste ja -vabaduste piiramisel võib kalduda kõrvale inimõigusi käsitleva välislepinguga võetud kohustustest, kui see on lubatud välislepingus ja piirangud on kooskõlas muude rahvusvahelise õiguse järgsete kohustustega.
2)Isiku õiguste ja vabaduste piiramisega ei tohi kaasneda:
1)piinamine, julm või väärikust alandav kohtlemine või seadusest mittetulenev karistus;
2)mõtte-, südametunnistuse- ja usuvabaduse õiguse keelamine;
3)kelleltki meelevaldselt elu võtmine.
3)Kuriteos süüdiolevana ei tohi kedagi käsitada enne, kui tema kohta on jõustunud süüdimõistev kohtuotsus.
4)Igaühel on õigus pöörduda oma õiguste ja vabaduste rikkumise korral kohtusse.
§ 5. Eesti põhiseaduslikku korda ähvardava ohu kõrvaldamisel tekitatud materiaalse kahju hüvitamine
Eesti põhiseaduslikku korda ähvardava ohu kõrvaldamisel tekitatud materiaalne kahju hüvitatakse seadusega sätestatud alustel ja korras.
§ 6. Õigusaktide kehtivus erakorralise seisukorra ajal
Erakorralise seisukorra ajal kehtivad seadused ja muud õigusaktid niivõrd, kuivõrd käesolevas seaduses ei ole sätestatud teisiti.
§ 6^1. Haldusmenetluse seaduse kohaldamine
Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
2. peatükk ERAKORRALISE SEISUKORRA VÄLJAKUULUTAMINE
§ 7. Eesti põhiseaduslikku korda ähvardavast ohust teavitamine
 Eesti põhiseaduslikku korda ähvardavast ohust teavitatakse viivitamata Vabariigi Presidenti, Vabariigi Valitsust ning Riigikaitse Nõukogu ja Vabariigi Valitsuse julgeolekukomisjoni liikmeid.
§ 8. Vabariigi Valitsuse kriisikomisjoni ülesanded
§ 9. Vabariigi Valitsuse istungi kokkukutsumine Eesti põhiseaduslikku korda ähvardava ohu puhul
Eesti põhiseaduslikku korda ähvardava ohu puhul Riigikogule erakorralise seisukorra väljakuulutamise ettepaneku tegemise otsustamiseks kutsub peaminister või tema äraolekul teda asendav minister viivitamatult kokku Vabariigi Valitsuse istungi, kus kuulatakse ära Vabariigi Valitsuse julgeolekukomisjoni arvamus erakorralise seisukorra väljakuulutamise vajaduse kohta.
§ 10. Riigikaitse Nõukogu istungi kokkukutsumine Eesti põhiseaduslikku korda ähvardava ohu puhul
§ 11. Riigikaitse Nõukogu pädevus erakorralise seisukorra väljakuulutamisel ja erakorralise seisukorra ajal
§ 12. Pöördumine õigusvastase tegevuse lõpetamiseks
1)Vabariigi President või Vabariigi Valitsus võib pöörduda enne Riigikogule erakorralise seisukorra väljakuulutamise ettepaneku tegemist isikute või nende gruppide poole, kelle tegevusest tuleneb Eesti põhiseaduslikku korda ähvardav oht, nõudmisega lõpetada õigusvastane tegevus viivitamatult.
2)Käesoleva paragrahvi 1. lõikes tähendatud pöördumine avaldatakse massiteabevahendites. Pöördumise avaldavad üleriigilise levikuga massiteabevahendite valdajad muutmata kujul ja viivitamatult.
3)Kui käesoleva paragrahvi 1. lõikes nimetatud isikud või nende grupid pärast pöördumise avaldamist massiteabevahendites viivitamatult ei lõpeta õigusvastast tegevust, teeb Vabariigi President või Vabariigi Valitsus Riigikogule ettepaneku kuulutada välja erakorraline seisukord.
§ 13. Erakorralise seisukorra väljakuulutamise ettepanek
1)Vabariigi President või Vabariigi Valitsus esitab Riigikogule kirjaliku ettepaneku kuulutada vastavalt Eesti Vabariigi põhiseaduse §-le 129 välja erakorraline seisukord kogu riigis, kuid mitte kauemaks kui kolmeks kuuks, näidates ära, millest tuleneb Eesti põhiseaduslikku korda ähvardav oht.
2)Kui Vabariigi President või Vabariigi Valitsus teeb ettepaneku kuulutada erakorraline seisukord välja Riigikogu istungjärkude vahelisel ajal, esitab Vabariigi President või Vabariigi Valitsus Riigikogu esimehele kirjaliku ettepaneku kutsuda Riigikogu erakorraline istungjärk kokku vähemalt kaheksa tunni jooksul, arvates ettepaneku tegemisest.
3)Kui Vabariigi President või Vabariigi Valitsus teeb ettepaneku kuulutada erakorraline seisukord välja Riigikogu korralise istungjärgu ajal, esitab Vabariigi President või Vabariigi Valitsus Riigikogu esimehele kirjaliku ettepaneku kutsuda Riigikogu täiendav istung kokku viivitamatult.
§ 14. Erakorralise seisukorra väljakuulutamine Vabariigi Presidendi või Vabariigi Valitsuse ettepanekul
1)Vabariigi Presidendi või Vabariigi Valitsuse kirjalikul ettepanekul kuulutab Riigikogu erakorralise seisukorra välja otsusega, milles sätestatakse:
1)erakorralise seisukorra väljakuulutamine kogu riigis vastavalt Eesti Vabariigi põhiseaduse §-le 129;
2)erakorralise seisukorra väljakuulutamise põhjus;
3)erakorralise seisukorra kestus.
2)Otsus erakorralise seisukorra väljakuulutamise kohta jõustub selle avaldamisega üleriigilise levikuga massiteabevahendites. Otsuse avaldavad massiteabevahendite valdajad muutmata kujul ja viivitamatult.
3)Otsus avaldatakse Riigi Teatajas otsuse vastuvõtmisele järgneval esimesel tööpäeval.
§ 15. Kaitseväe ja Kaitseliidu kaasamine erakorralise seisukorra lahendamisse
1)Kaitseväge ja Kaitseliitu võib erakorralise seisukorra lahendamise eesmärgil kaasata järgmiste ülesannete täitmisse:
1)avaliku võimu organi ja riigikaitseobjekti vastu suunatud ründe ärahoidmine ja tõkestamine;
2)vägivallaga seotud kollektiivsest surveaktsioonist või vägivallaga seotud ulatuslikust isikugruppide vahelisest konfliktist tuleneva ebaseadusliku tegevuse tõkestamine;
3)Eesti Vabariigi mõne paikkonna vägivaldse isoleerimisega seotud ebaseadusliku tegevuse tõkestamine;
4)vägivallaga seotud massilise korratuse tõkestamine.
2)Kaitseväe või Kaitseliidu kaasamise käesoleva paragrahvi lõikes 1 nimetatud ülesande täitmisse otsustab Vabariigi Valitsus Vabariigi Presidendi nõusolekul korraldusega.
3)Ettepaneku kaasata Kaitseväge või Kaitseliitu käesoleva paragrahvi lõikes 1 nimetatud ülesande täitmisse teeb Vabariigi Valitsusele sisejulgeoleku tagamise valdkonna eest vastutav minister. Ettepanek kooskõlastatakse eelnevalt riigikaitse korraldamise valdkonna eest vastutava ministriga.
4)Käesoleva paragrahvi lõikes 1 nimetatud juhul ei või Vabariigi Valitsus otsustada Kaitseväge või Kaitseliitu kaasata kauem kui erakorralise seisukorra lõppemiseni. Kaitseväe ja Kaitseliidu kasutamise otsustamisel erakorralise seisukorra ajal korrakaitseseaduse alusel ei kohaldata korrakaitseseaduse § 16^1  lõikes 4 sätestatud piirangut.
5)Kaitseväge või Kaitseliitu võib kaasata käesoleva paragrahvi lõikes 1 nimetatud ülesande täitmisse üksnes juhul, kui asjaomane asutus ei saa õigel ajal või üldse mitte seda ülesannet täita ja puuduvad muud vahendid ülesande täitmiseks.
6)Käesoleva paragrahvi lõike 2 alusel antud korralduses märgitakse:
1)ülesanne, mille täitmisse Kaitseväge või Kaitseliitu kaasatakse;
2)ülesande täitmisel osalevate kaitseväelaste või Kaitseliidu tegevliikmete arv või arvu ülempiir;
3)Kaitseväe või Kaitseliidu kaasamise tähtaeg;
4)territoorium, kus Kaitsevägi või Kaitseliit oma ülesannet täidab;
5)ametiisik või -isikud, kellele ülesande täitmisel osalevad kaitseväelased või Kaitseliidu tegevliikmed allutatakse;
6)vajaduse korral muud tingimused.
§ 15^1. Kaitseväe ja Kaitseliidu erakorralise seisukorra lahendamisse kaasamise kord
1)Käesoleva seaduse § 15 lõike 2 alusel antud korraldus esitatakse viivitamata Kaitseväe juhatajale või Kaitseliidu ülemale, kes allutab Kaitseväe või Kaitseliidu üksuse käesoleva seaduse § 15 lõikes 1 nimetatud ülesande täitmist puudutavates küsimustes üksuse ülema kaudu Vabariigi Valitsuse määratud ametiisikule.
2)Käesoleva seaduse § 15 lõike 2 alusel antud korraldusest teavitatakse viivitamata Riigikogu juhatust ja Riigikogu riigikaitsekomisjoni esimeest.
3)Käesoleva seaduse § 15 lõikes 1 nimetatud ülesande täitmisel kohaldatakse kaitseväelase, Kaitseliidu tegevliikme ja Kaitseväe või Kaitseliidu sõiduki tähistamisele korrakaitseseaduse § 16^1  lõiget 3 ja lõike 4 alusel kehtestatud määrust.
3^1)Kui käesoleva seaduse § 15 lõikes 2 nimetatud korralduses ei ole määratud teisiti, võib kaitseväelane ja Kaitseliidu tegevliige § 15 lõikes 1 nimetatud ülesande täitmisel kohaldada politsei korraldusel korrakaitseseaduse §-des 28 ja 30, § 32 lõigetes 1–4, §-des 38, 41, 42 ja 44, § 45 lõigetes 1 ja 5 ning §-des 46–52 sätestatud erimeetmeid.
4)Kaitseväelane ja Kaitseliidu tegevliige võivad käesoleva seaduse § 15 lõikes 1 nimetatud ülesande täitmisel kohaldada vahetut sundi korrakaitseseaduse 5. peatükis politseile ettenähtud alustel ja korras ning sõjarelva käesoleva seaduse § 20 lõike 3 punktis 11 sätestatud tingimustel.
5)Käesoleva seaduse § 15 lõikes 1 nimetatud ülesande täitmisse võib kaasata vaid selle ülesande täitmiseks vajaliku väljaõppe läbinud kaitseväelase või Kaitseliidu tegevliikme.
§ 16. Erakorralise seisukorra lõppenuks lugemine sõjaseisukorra väljakuulutamisel
Sõjaseisukorra väljakuulutamisel loetakse erakorraline seisukord lõppenuks.
3. peatükk ERAKORRALIST SEISUKORDA KORRALDAVATE ORGANITE PÄDEVUS, ERAKORRALISE SEISUKORRA AJAL RAKENDATAVAD ABINÕUD JA ISIKUTE KOHUSTUSED
§ 17. Vabariigi Valitsuse pädevus erakorralise seisukorra ajal
1)Erakorralise seisukorra ajal võib Vabariigi Valitsus Eesti põhiseaduslikku korda ähvardava ohu kõrvaldamiseks:
1)peatada riigi valitsusasutuse õigusakti ja kohaliku omavalitsuse organi õigustloova akti täitmise, teatades sellest viivitamatult õiguskantslerile;
2)kehtestada piirangud Eestisse sisse- ja väljasõitmisel;
3)kehtestada politseitunni – keelu kindlaksmääratud ajavahemikul viibida tänavatel ja muudes avalikes kohtades ilma selleks eraldi väljaantava läbipääsuloata ja isikut tõendava dokumendita;
4)kehtestada dokumentide liigid, mis on nõutavad tänavatel ja muudes avalikes kohtades viibimiseks ajal, kui nimetatud kohtades viibimine on keelatud ilma vastavate dokumentideta, ja vajadusel nende dokumentide vormid;
5)keelata streikide ja töösulgude korraldamise;
6)keelata koosolekute, demonstratsioonide ja pikettide korraldamise ning muud isikute kogunemised avalikes kohtades;
7)keelata massiteabevahendites teatud liiki informatsiooni edastamise;
8)peatada raadio- ja telesaadete edastamise ning ajakirjandusväljaannete väljaandmise;
9)kohustada massiteabevahendite valdajaid säilitama edastatud raadio- ja telesaadete salvestusi erakorralise seisukorra lõppemiseni;
10)esitada Riigikogule erakorralise seisukorra lisaeelarve eelnõu;
11)piirata või keelata relvade, mürkainete ja alkohoolsete jookide müüki;
12)kehtestada toiduainete müügi erikorra;
13)kehtestada mootorikütuse müügi erikorra;
14)kehtestada piirangud sidevahendite kasutamisele;
15)kehtestada piirangud transpordivahendite liikumisele;
16)keelata valitsusasutustel ja kohaliku omavalitsuse organitel teatud liiki informatsiooni andmise;
17)esitada massiteabevahendite valdajatele erakorralise seisukorraga seotud teateid kohustuslikuks avaldamiseks massiteabevahendites.
2)Vabariigi Valitsus võib tunnistada kehtetuks erakorralise seisukorra juhi ja sisekaitseülema korraldusi.
3)Kaitseväe ja Kaitseliidu kaasamise ning muude erakorralise seisukorraga seotud küsimuste arutamisest Vabariigi Valitsuse istungil võtavad sõnaõigusega osa:
1)Riigikogu esimees, tema äraolekul aseesimees;
2)Vabariigi Presidendi volitatud esindaja;
3)Kaitseväe juhataja või tema volitatud esindaja;
4)Kaitseliidu ülem või tema volitatud esindaja, kui arutatakse Kaitseliidu kaasamisega seotud küsimust.
4)Vabariigi Valitsuse erakorralist seisukorda korraldav õigusakt jõustub selle avaldamisega üleriigilise levikuga massiteabevahendites. Nimetatud õigusakti avaldavad massiteabevahendite valdajad muutmata kujul ja viivitamatult, kui õigusaktis eneses ei sätestata teist tähtaega või korda.
5)Vabariigi Valitsuse erakorralist seisukorda korraldav õigusakt avaldatakse Riigi Teatajas õigusakti vastuvõtmisele järgneval esimesel tööpäeval, kui õigusaktis eneses ei sätestata teist tähtaega või korda.
§ 18. Erakorralise seisukorra juht
1)Erakorralise seisukorra juht on peaminister, tema äraolekul teda asendav minister.
2)Erakorralise seisukorra juht võib erakorralise seisukorra ajal Eesti põhiseaduslikku korda ähvardava ohu kõrvaldamiseks:
1)anda sisekaitseülemale ja valitsusasutuste ning kohaliku omavalitsuse organite juhtidele erakorralisest seisukorrast tingitud tegevust puudutavaid korraldusi;
2)peatada täidesaatva riigivõimu asutuse ametniku teenistussuhte, kui on alust arvata, et ta oma tegevusega ohustab Eesti põhiseaduslikku korda, kuni erakorralise seisukorra lõppemiseni, teatades sellest Vabariigi Valitsusele;
3)peatada valla- ja linnavalitsuse ametniku teenistussuhte, kui on alust arvata, et ta oma tegevusega ohustab Eesti põhiseaduslikku korda, kuni erakorralise seisukorra lõppemiseni, teatades sellest vastavale valla- või linnavolikogule;
4)üle viia täidesaatva riigivõimu asutuse või valla- või linnavalitsuse ametniku teisele ametikohale või teise paikkonda kuni erakorralise seisukorra lõppemiseni ja anda talle ametiväliseid ülesandeid ilma ametniku nõusolekuta;
5)piirata liikumisvabadust Eesti territooriumil või selle osal;
6)esitada massiteabevahendite valdajatele erakorralise seisukorraga seotud teateid kohustuslikuks avaldamiseks massiteabevahendites;
7)anda muid korraldusi Vabariigi Valitsuse volitusel.
3)Erakorralise seisukorra juht võib tunnistada kehtetuks sisekaitseülema korraldusi.
4)Erakorralise seisukorra juht koordineerib Kaitseväe ja Kaitseliidu kasutamist Kaitseväe juhataja juhtimisel Eesti põhiseaduslikku korda ähvardava ohu kõrvaldamisel ning riigi sisemise julgeoleku tagamisel vastavalt käesoleva seaduse § 15 5. lõikele.
5)Erakorralise seisukorra juht annab oma tegevusest aru Riigikogule ja Vabariigi Valitsusele.
6)Riigikogu istungist, kus kuulatakse ära erakorralise seisukorra juhi aruanne, võtavad osa Vabariigi President ning Kaitseväe juhataja või nende volitatud esindajad.
7)Kui erakorraline seisukord kuulutatakse välja eriolukorra ajal, allub eriolukorra juht erakorralise seisukorra juhile.
8)Erakorralise seisukorra juht annab korraldusi.
§ 19. Mittetulundusühingute ja nende liitude, sealhulgas erakondade ning töötajate ja tööandjate ühingute tegevuse peatamine erakorralise seisukorra ajal
1)Erakorralise seisukorra juht võib esitada Riigikohtule taotluse mittetulundusühingute ja nende liitude, sealhulgas erakondade ning töötajate ja tööandjate ühingute tegevuse peatamiseks erakorralise seisukorra lõppemiseni, põhjendades seda ühingu või selle liidu või erakonna Eesti põhiseaduslikku korda ohustava tegevusega.
2)Riigikohus vaatab käesoleva paragrahvi 1. lõikes nimetatud taotluse läbi kolme päeva jooksul, arvates taotluse saabumisest.
3)Riigikohus otsustab käesoleva paragrahvi 1. lõikes nimetatud ühingu või selle liidu või erakonna tegevuse peatamise erakorralise seisukorra lõppemiseni või jätab erakorralise seisukorra juhi taotluse rahuldamata.
§ 20. Sisekaitseülem
1)Sisekaitseülem on valdkonna eest vastutav minister, tema äraolekul teda asendav minister.
2)Sisekaitseülem allub erakorralise seisukorra juhile ning juhib vahetult Eesti põhiseaduslikku korda ähvardava ohu kõrvaldamist.
3)Sisekaitseülem võib erakorralise seisukorra ajal Eesti põhiseaduslikku korda ähvardava ohu kõrvaldamiseks:
1)rakendada piiranguid transpordivahendite liikumisele;
2)rakendada isikute suhtes, kes viibivad politseitunni ajal tänavatel või muudes avalikes kohtades, dokumentide kontrolli;
3)rakendada isikute suhtes, kes viibivad tänavatel või muudes avalikes kohtades ilma läbipääsuloata ja isikut tõendava dokumendita, kui see on nõutav, isikute ja asjade läbivaatust;
4)rakendada isikute suhtes, kes rikuvad avalikku korda ning kes ei ole vastava paikkonna elanikud, saatmist paikkonda, mille elanikud nad on;
5)rakendada nende isikute läbivaatust, kelle kohta on andmeid, et nende valduses on ilma vastava loata relvad või lõhkeained, samuti nimetatud isikute asjade, töö- ja eluruumide ning transpordivahendite läbivaatust;
6)rakendada piiranguid nende isikute õigusele posti, telegraafi või muul üldkasutataval teel edastatavate sõnumite saladusele, kelle suhtes on alust arvata, et nad oma tegevusega ohustavad Eesti põhiseaduslikku korda;
7)rakendada isikutelt relvade ning mürk- ja lõhkeainete äravõtmist erakorralise seisukorra ajaks;
8)rakendada käesoleva seaduse § 17 1. lõike punktides 7–9 loetletud piiranguid massiteabevahendite valdajate suhtes;
9)teha maa-ala, ehitise või seadme ajutiseks riigikaitseobjektiks määramise ning riigikaitseobjektivastase ründe ennetamiseks või tõkestamiseks Kaitseväe ja Kaitseliidu kaasamise ettepanekuid;
10)esitada massiteabevahendite valdajatele erakorralise seisukorraga seotud teateid kohustuslikuks avaldamiseks;
11)teha kooskõlastatult riigikaitse valdkonna eest vastutava ministriga ettepaneku erakorralise seisukorra juhile anda Politsei- ja Piirivalveametile ning Kaitsepolitseiametile õigus kasutada sõjarelvi, kui see on vältimatult vajalik riigi julgeoleku või põhiseadusliku korra tagamiseks või riigi julgeolekut või põhiseaduslikku korda ähvardava vahetu ohu tõrjumiseks käesoleva seaduse § 3 punktides 1 ja 5 nimetatud juhtudel.
4)Sisekaitseülem tagab:
1)käesoleva seaduse § 19 3. lõikes nimetatud Riigikohtu otsuse täitmise;
2)Vabariigi Valitsuse erakorralist seisukorda korraldavate õigusaktide täitmise.
5)Sisekaitseülem teeb koostööd valitsusasutuste ja kohaliku omavalitsuse organite juhtidega Eesti põhiseaduslikku korda ähvardava ohu kõrvaldamisel.
6)Sisekaitseülem teeb koostööd Kaitseväe juhatajaga Kaitseväe ja Kaitseliidu kasutamisel Eesti põhiseaduslikku korda ähvardava ohu kõrvaldamisel vastavalt käesoleva seaduse § 15 5. lõikele ja § 18 4. lõikele.
7)Sisekaitseülem annab oma tegevusest aru Vabariigi Valitsusele ja erakorralise seisukorra juhile.
8)Sisekaitseülem annab korraldusi.
§ 21. Erakorralise seisukorra juhi ja sisekaitseülema korralduste jõustumine
1)Erakorralise seisukorra juhi ja sisekaitseülema korraldused jõustuvad, kui korralduses eneses ei sätestata teist tähtaega või korda:
1)korralduse avaldamisega Riigi Teatajas;
2)korralduse avaldamisega üleriigilise levikuga massiteabevahendites, kui korraldus avaldatakse massiteabevahendites enne avaldamist Riigi Teatajas;
3)korralduse teatavaks tegemisega selle vahetule täitjale.
2)Erakorralise seisukorra juhi ja sisekaitseülema korraldused avaldavad massiteabevahendite valdajad massiteabevahendites muutmata kujul ja viivitamatult, kui korralduses eneses ei sätestata teist tähtaega ja korda.
§ 22. Ametniku teenistussuhte peatamise vaidlustamine kohtus
Ametnikul, kelle teenistussuhe on peatatud käesoleva seaduse § 18 2. lõike punktide 2 ja 3 alusel, on õigus teenistussuhte peatamine vaidlustada kohtus.
§ 23. Ametnikule palga säilitamine teenistussuhte peatamise või teisele ametikohale üleviimise ajaks
Käesoleva seaduse § 18 2. lõike punktides 2, 3 ja 4 tähendatud ametnikele säilitatakse teenistussuhte peatumise või teisele ametikohale üleviimise ajaks nende senise ametikoha palk.
§ 24. Ametniku teisele ametikohale üleviimise tingimused
1)Käesoleva seaduse § 18 2. lõike punkti 4 kohaselt ametniku üleviimisel teisele ametikohale kohaldatakse Eesti Vabariigi töölepingu seaduse § 67 3. ja 4. lõikes sätestatud tingimusi.
2)Käesoleva paragrahvi 1. lõiget kohaldatakse ka neile töötajate kategooriatele, kellele Eesti Vabariigi töölepingu seadus ei laiene.
§ 25. Linnapea ja vallavanema kohustused erakorralise seisukorra ajal
Linnapea või vallavanem on kohustatud erakorralise seisukorra ajal täitma erakorralise seisukorra juhi ja sisekaitseülema korraldusi.
§ 26. Massiteabevahendite valdajate kohustused erakorralise seisukorra ajal
Üleriigilise levikuga massiteabevahendite valdajad on kohustatud avaldama Riigikogu, Vabariigi Presidendi, Vabariigi Valitsuse, erakorralise seisukorra juhi ja sisekaitseülema esitatud erakorralist seisukorda korraldavad õigusaktid muutmata kujul ja viivitamatult, kui nimetatud õigusaktides enestes ei sätestata teist tähtaega või korda.
4. peatükk KRIMINAAL- JA VÄÄRTEOASJADE MENETLUSE ERISUSED ERAKORRALISE SEISUKORRA AJAL
§ 27. Kriminaal- ja väärteoasjade menetlus
Kriminaal- ja väärteoasjade menetlus erakorralise seisukorra ajal toimub erakorralise seisukorra väljakuulutamise ajal kehtinud menetluskorda järgides, arvestades käesolevas seaduses sätestatud erisusi.
§ 28. Kaitsja osavõtu piiramine
Kaitsja osavõtt erakorralise seisukorra ajal toimepandud kuriteo menetlusest on lubatud kokkuleppemenetluses või muudel juhtudel pärast süüdistusakti koostamist.
§ 29. Kuriteos kahtlustatava kinnipidamine
1)Erakorralise seisukorra ajal võib kuriteos kahtlustatavat kohtu loata kinni pidada kuni süüdistusakti koostamiseni või kokkuleppemenetluse läbirääkimiste alguseni, kuid mitte üle seitsme ööpäeva.
2)Kahtlustatava kinnipidamise kohta erakorralise seisukorra ajal koostab uurimisasutus määruse ning teatab sellest 48 tunni jooksul prokurörile. Määruse sisu tehakse kahtlustatavale teatavaks allkirja vastu.
3)Kahtlustatav kuulatakse erakorralise seisukorra ajal üle kolme ööpäeva jooksul, alates kinnipidamise ajast.
§ 30. Kriminaal- ja väärteoasjade läbivaatamise territoriaalse kohtualluvuse muutmine
Erakorralise seisukorra ajal on Riigikohtu esimehel õigus muuta kriminaal- ja väärteoasjade läbivaatamise territoriaalset kohtualluvust.
§ 31. Kriminaalasja arutamise tähtaeg
1)Erakorralise seisukorra ajal määratakse kriminaalasi arutamisele 10 päeva jooksul, arvates selle kohtusse saabumise päevast, ning kohtuotsus kuulutatakse välja hiljemalt järgmisel päeval pärast otsuse langetamist.
2)Erakorralise seisukorra ajal ei kohaldu kohtulikule arutamisele kriminaalmenetluse seadustiku §-s 268^1  sätestatud mitme kriminaalasja üheaegse arutamise keeld.
5. peatükk VASTUTUS
§ 33. Erakorralist seisukorda korraldava õigusakti eiramine
Vabariigi Valitsuse, erakorralise seisukorra juhi või sisekaitseülema poolt Eesti põhiseaduslikku korda ähvardava ohu kõrvaldamiseks vastavalt käesoleva seaduse § 17 lõikele 1, § 18 lõikele 2 ja § 20 lõikele 3 antud õigusakti eiramise eest –
 karistatakse rahatrahviga kuni 300 trahviühikut või arestiga.
§ 34. Ametiisiku tegevuse takistamine erakorralise seisukorra ajal
§ 35. Politseitunni ajal tänaval või muus avalikus kohas nõutavate dokumentideta viibimine
Isiku viibimise eest politseitunni ajal tänaval või muus avalikus kohas ilma nõutavate dokumentideta –
 karistatakse rahatrahviga kuni 100 trahviühikut või arestiga.
§ 35^1. Menetlus
2)Käesoleva seaduse §-des 33–35 sätestatud väärtegude kohtuväline menetleja on politseiasutus.
6. peatükk LÕPPSÄTTED
§ 40. Järelevalve erakorralist seisukorda korraldavate õigustloovate aktide seaduslikkuse üle
1)Järelevalvet erakorralise seisukorra ajal vastuvõetud erakorralist seisukorda korraldavate õigustloovate aktide põhiseadusele ja seadustele vastavuse üle teostab õiguskantsler.
2)Kui õiguskantsler leiab, et erakorralise seisukorra ajal vastuvõetud erakorralist seisukorda korraldav õigustloov akt või selle säte seab ohtu füüsiliste isikute elu või tervise või rikub rahvusvahelise praktika järgi jõustunud või Riigikogu poolt ratifitseeritud välislepingut, teeb õiguskantsler akti vastu võtnud organile ettepaneku peatada selle toime kuni põhiseaduse või seadusega kooskõlla viimiseni.
3)Õigustloova akti vastu võtnud organ peatab akti või selle sätte toime viivitamatult pärast käesoleva paragrahvi 2. lõikes tähendatud ettepaneku saamist.
4)Kui õiguskantsler leiab, et erakorralise seisukorra ajal vastuvõetud erakorralist seisukorda korraldav õigustloov akt on põhiseaduse või seadusega vastuolus, teeb ta akti vastu võtnud organile ettepaneku viia see viivitamatult kooskõlla põhiseaduse või seadusega.
5)Kui akt ei ole määratud tähtajaks põhiseaduse või seadusega kooskõlla viidud, teeb õiguskantsler viivitamatult Riigikohtule ettepaneku tunnistada see akt kehtetuks.
6)Riigikohus arutab vaidlustatud õigustloova akti vastavust põhiseadusele ja seadusele viivitamatult.
§ 41. Õigusaktide kehtivuse lõppemine
Õigusaktid, mis on kehtestatud erakorralise seisukorra ajal vastavalt käesoleva seaduse §-dele 17, 18 ja 20, kaotavad kehtivuse üheaegselt erakorralise seisukorra lõppemisega ilma sellest eraldi teatamata.
§ 42. Halduskaristuse ajaline kehtivus
1)Erakorralise seisukorra lõppemisel väheneb käesoleva seaduse §-de 33, 34 ja 35 järgi ärakandmata haldusarest haldusõiguserikkumiste seadustikus sätestatud haldusaresti maksimaalpiirini.
2)Erakorralise seisukorra lõppemise ajaks käesoleva seaduse §-de 33, 34 ja 35 järgi nõutakse tasumata rahatrahv sisse suuruses, mis ei ületa haldusõiguserikkumiste seadustikus sätestatud rahatrahvi maksimaalmäära.Loovisikute ja loomeliitude seadus
§ 1. Seaduse eesmärk
1)Käesoleva seaduse eesmärk on toetada kultuurilist loovust ja kaunite kunstide professionaalsel tasemel säilimist ja arenemist ning loomeliitude kaudu parandada loovisikute loometegevuseks vajalikke tingimusi ja luua selleks tagatisi.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Loovisik
1)Loovisik käesoleva seaduse tähenduses on autoriõiguse seaduse tähenduses autor või esitaja, kes tegutseb järgmisel loomealal:
1)arhitektuur;
2)audiovisuaalne kunst;
3)disain;
4)etenduskunst;
5)helikunst;
6)kirjandus;
7)kujutav kunst või
8)stsenograafia.
2)Loovisik võib kuuluda samal ajal mitmesse loomeliitu.
§ 3. Vabakutseline loovisik
1)Vabakutseline loovisik on loovisik, kes tegutseb käesoleva seaduse § 2 lõikes 1 märgitud loomealal ja kes ei ole avalikus teenistuses või ei tööta töölepingu või muu sellesarnase iseloomuga võlaõigusliku lepingu alusel.
2)Füüsilisest isikust ettevõtjana tegutsev vabakutseline loovisik võib äriregistrisse kandmisel kasutada ärinimes täiendit „vabakutseline loovisik”.
§ 4. Loomeliit
1)Loomeliit on käesolevas seaduses sätestatud korras tunnustatud mittetulundusühing, mille eesmärk on edendada ühte loomeala ja toetada oma liikmeks olevate loovisikute loometegevust.
2)Loomeliit ühendab ja esindab ühel loomealal tegutsevaid isikuid. Ühel loomealal võib eraldi luua kutsealapõhiseid loomeliite. Loomeliidu liikmetest üle 40 protsendi ei või kuuluda mõne teise samal loomealal tunnustatud loomeliidu liikmeskonda.
3)Loomeliidus peab olema vähemalt 50 teovõimelist füüsilist isikut, kes on vähemalt kolm viimast aastat vastaval loomealal loometööga tegelenud ja kelle teosed on selles ajavahemikus avaldatud või üldsusele suunatud autoriõiguse seaduse §-de 9 ja 10 tähenduses.
4)Loomeliidu põhikirjaline eesmärk ja kutseala, millel tegutsevaid isikuid loomeliit ühendab ja esindab, ei või ühtida mõne teise samal loomealal tunnustatud loomeliidu põhikirjalise eesmärgi ja kutsealaga. Loomeliit ei või oma liikmeskonnale ja tegevusele seada piirkondlikke, etnilisi, soolisi, rassilisi või muid piiranguid, mis ei tulene loome- või kutsealast.
§ 5. Loomeliidule esitatavad nõuded
§ 6. Loomeliidu põhikiri
1)Loomeliidu põhikirjas märgitakse mittetulundusühingute seaduses sätestatule lisaks:
1)loomeliidu asutamise aeg;
2)loomeliidu loomeala;
3)loomeliidu juhtimise kord;
4)kord, mille kohaselt tuleb teatada teostest, mis loomeliidu liige on loomeliidu loomealal loonud või esitanud, ja neid registreerida;
5)loometoetuse määramise komisjoni liikmete valimise kord ja komisjoni töökord;
6)loometoetust saavate isikute ja loometoetuste üle arvestuse pidamise kord;
7)loovisikule makstavate stipendiumide ja muude hüvitiste maksmise alused ja kord.
2)Käesoleva paragrahvi lõike 1 punktides 4–7 nimetatud korrad võivad olla kinnitatud põhikirja alusel eraldi dokumendiga.
§ 7. Mittetulundusühingu tunnustamine loomeliiduna
1)Mittetulundusühingu tunnustamine loomeliiduna on menetlus, mille käigus hinnatakse mittetulundusühingu vastavust käesolevas seaduses loomeliidule esitatavatele nõuetele.
2)Mittetulundusühingu loomeliiduna tunnustamise, tunnustamisest keeldumise või tunnustamise kehtetuks tunnistamise otsuse teeb valdkonna eest vastutav minister käskkirjaga.
§ 8. Tunnustamise taotlemine
1)Loomeliiduna tunnustamiseks esitab mittetulundusühing kirjaliku taotluse Kultuuriministeeriumile.
2)Taotluses peavad sisalduma järgmised andmed:
1)taotleja nimetus ja registrikood;
2)taotleja asukoht, aadress ja sidevahendi andmed;
3)loomeala;
4)mittetulundusühingu asutamise aeg;
5)liikmete arv;
6)liikmeks olevate loovisikute nimekiri;
7)taotlejat esindama volitatud isiku nimi ja allkiri.
4)Kultuuriministeeriumil on õigus taotlejalt nõuda täiendavaid andmeid tema liikmete loodud teoste ja esituste kohta.
§ 9. Loomeliiduna tunnustamise ja tunnustamisest keeldumise otsus
1)Valdkonna eest vastutav minister teeb loomeliiduna tunnustamise või tunnustamisest keeldumise otsuse 30 kalendripäeva jooksul taotluse esitamisest arvates.
2)Käesoleva paragrahvi lõikes 1 nimetatud tähtaega võib pikendada kuni kahe kuu võrra, kui otsustamiseks on vaja lisateavet või esitatud teavet tuleb täiendavalt kontrollida. Tähtaja pikendamisest, selle põhjustest ja uuest tähtajast teatatakse taotlejale kirjalikult.
3)Valdkonna eest vastutav minister keeldub loomeliiduna tunnustamisest, kui taotleja:
1)ei vasta käesoleva seaduse §-s 4 sätestatud nõuetele või
2)põhikiri ei vasta käesoleva seaduse §-s 6 sätestatud nõuetele.
§ 10. Tunnustamise kehtetuks tunnistamine
1)Valdkonna eest vastutav minister tunnistab tunnustamise otsuse kehtetuks, kui:
1)loomeliit ei vasta käesoleva seaduse §-s 4 sätestatud nõuetele;
2)loomeliidule on käesoleva seaduse alusel haldusjärelevalve teostamise käigus antud tähtaeg puuduste kõrvaldamiseks ja puudused ei ole määratud tähtaja jooksul kõrvaldatud ning haldusjärelevalvet teostav ametiisik teeb kehtetuks tunnistamise ettepaneku või
3)valdkonna eest vastutav minister on teist korda keeldunud loomeliidule riigieelarvest toetuse eraldamisest käesoleva seaduse § 13 lõigetes 1 ja 1^1  sätestatud põhjusel.
2)Tunnustamise kehtetuks tunnistamise otsus saadetakse taotlejale elektrooniliselt või postiga viie tööpäeva jooksul otsuse tegemisest arvates.
§ 11. Loomeliitude andmekogu
1)Loomeliidu toetuse maksmiseks ja loomeliidu üle järelevalve teostamiseks asutab valdkonna eest vastutav minister loomeliitude andmekogu.
2)Loomeliitude andmekogu asutab ja selle põhimääruse kehtestab valdkonna eest vastutav minister määrusega.
3)Loomeliitude andmekogu vastutav töötleja on Kultuuriministeerium. Volitatud töötleja määratakse andmekogu põhimääruses.
4)Andmekogu koosneb loomeliidu andmetest, loovisiku andmetest ja andmetest loovisiku liikmesuse kohta loomeliidus.
5)Andmeid loomeliidu kohta loomeliidu tunnustamise kehtetuks tunnistamisel ja andmeid loovisiku kohta tema väljaastumisel või väljaarvamisel tunnustatud loomeliidust säilitatakse kuni kuus aastat.
6)Andmekogusse kantavate andmete täpsem koosseis ja nende täpsem säilitamise tähtaeg sätestatakse andmekogu põhimääruses.
§ 12. Loomeliidu toetus
1)Loomeliidu kirjaliku taotluse alusel eraldatakse riigieelarvest loomeliidule toetus. Selle suurus on loomeliitu kuuluva loovisiku kohta aastas 21,5 protsenti keskmisest kuupalgast, mida Statistikaameti andmetel maksti Eestis taotluse esitamisele eelnenud aastal. Toetuse eraldamise otsustab valdkonna eest vastutav minister käskkirjaga, kus märgitakse toetuse suurus ja selle kasutamise sihtotstarve.
1^1)Kui üks loovisik kuulub mitmesse loomeliitu ja ta ei ole oma avaldusega määranud, millisele loomeliidule tema eest arvestatud toetust maksta, jaotatakse toetuse summa vastavate loomeliitude vahel võrdselt. Loovisik esitab toetust saava loomeliidu määramise avalduse loomeliidule, keda ta soovib määrata tema eest arvestatud toetuse saajaks. Määratud loomeliit edastab avalduse Kultuuriministeeriumile koos käesoleva seaduse § 12 lõikes 2 nimetatud taotlusega.
2)Toetuse saamiseks esitab loomeliit toetuse saamisele eelneva eelarveaasta 1. veebruariks Kultuuriministeeriumile kirjaliku taotluse koos loomeliidu liikmeks olevate loovisikute nimekirjaga, märkides nimekirjas eraldi ära käesoleva seaduse § 4 lõikes 3 nimetatud tingimustele vastavad loovisikud.
3)Loomeliit kasutab toetust:
1)käesolevas seaduses sätestatud loometoetuse maksmiseks vabakutselistele loovisikutele;
2)loovisikute loometegevuseks ning sellega seotud täiendusõppeks antavateks stipendiumideks;
3)käesoleva lõike punktides 1 ja 2 nimetatud kohustuste täitmise korraldamisega seotud kulude katteks, kuid mitte üle 15 protsendi riigieelarvest eraldatud toetuse summast.
4)Toetuse eraldamisel sõlmivad loomeliit ja Kultuuriministeerium toetuse maksmise ja arvestuse pidamise korraldamiseks toetuslepingu. Toetuslepingus märgitakse vähemalt:
1)eraldatud toetuse rahastamise alused ja rahastamise ulatus;
2)eraldatud toetuse kasutamise aruande esitamise kord ja tähtaeg.
4^1)Kui loomeliidu liikmete seas on loovisikuid, kes kuuluvad mitmesse loomeliitu, lisatakse toetuslepingule nimekiri mitmesse loomeliitu kuuluvate liikmete kohta, märkides ära, mitu protsenti loovisiku pealt arvestatud summast eraldatakse konkreetsele loomeliidule.
5)Loovisikute loometegevuseks ning sellega seotud täiendusõppeks antavateks stipendiumideks võib loomeliit toetust kasutada toetuse eraldamise aastale järgneval aastal, kui toetust ei ole kasutatud täies ulatuses loometoetuste maksmiseks vabakutselistele loovisikutele.
6)Toetuse kasutamise kohta peab loomeliit eraldi arvestust. Eraldatud toetuse kasutamise aruanne esitatakse toetuslepingus sätestatud tähtajaks.
7)Valdkonna eest vastutaval ministril on õigus jätta reservi viis protsenti loomeliitudele riigieelarvest eraldatavast summast käesoleva seaduse § 19 lõigetes 2 ja 5 sätestatud kohustuse täitmiseks.
7^1)Käesoleva paragrahvi lõikes 7 nimetatud reservi võib erandjuhul suurendada riigieelarvest või Vabariigi Valitsuse selleks täiendavalt eraldatud summast juhul, kui käesoleva seaduse § 12 lõike 1 alusel eelarveaastaks eraldatud summast loometoetuste maksmiseks ei piisa.
7^2)Käesoleva paragrahvi lõikes 7^1  nimetatud täiendavat summat kasutatakse lisaks käesoleva seaduse § 19 lõigetes 2 ja 5 sätestatud loometoetuse maksmisele ka loomeliitu kuuluvale vabakutselisele loovisikule loometoetuse maksmiseks juhul, kui loomeliidul on selleks raha lõppenud. Kui loomeliidul lõpeb loometoetuse maksmiseks eraldatud raha, eraldab Kultuuriministeerium loomeliidule sihtotstarbeliselt täiendavat toetust loomeliidu taotluse alusel.
8)Käesoleva paragrahvi lõikes 2 nimetatud taotluse ja lõikes 6 nimetatud aruande vormi kehtestab valdkonna eest vastutav minister käskkirjaga.
§ 13. Toetuse eraldamisest keeldumine
1)Valdkonna eest vastutav minister keeldub loomeliidule toetuse eraldamisest, kui esineb vähemalt üks järgnevas nimetatud juhtudest:
1)loomeliit ei ole kasutanud eelmist toetust sihipäraselt;
2)loomeliidu suhtes on algatatud likvideerimis- või pankrotimenetlus.
1^1)Valdkonna eest vastutav minister võib keelduda loomeliidule toetuse eraldamisest, kui esineb vähemalt üks järgnevas nimetatud juhtudest:
1)loomeliit ei ole tähtajaks esitanud käesoleva seaduse § 12 lõikes 6 nimetatud aruannet;
2)loomeliit ei ole taotlemisele eelnenud aastal äriregistrile tähtajaks esitanud majandusaasta aruannet;
3)loomeliidul on toetuse eraldamise aasta 15. jaanuari seisuga maksuvõlg, välja arvatud juhul, kui maksuvõla tasumine on ajatatud ja tasumine on toimunud ajakava kohaselt.
2)Summa, mida loomeliit ei ole kasutanud sihipäraselt, tuleb tagastada riigieelarvesse.
3)Kui valdkonna eest vastutav minister on käesoleva paragrahvi lõigetes 1 ja 1^1  nimetatud põhjusel keeldunud toetuse eraldamisest, on loomeliidul õigus taotleda toetust pärast keeldumisest ühe aasta möödumist.
§ 14. Loomeliidu õigused
1)Loomeliidul on õigus nõuda oma liikmeks olevatelt loovisikutelt andmeid loodud teoste ja esituste kohta vastavalt põhikirjale või selle alusel sätestatud korrale.
2)Loomeliit võib autoriõiguse seaduse ja oma põhikirja kohaselt olla oma liikmete varaliste ja isiklike autoriõiguste või autoriõigustega kaasnevate õiguste kollektiivse esindamise organisatsiooniks.
3)Loomeliidul on õigus loometoetuse määramiseks saada Kultuuriministeeriumilt andmeid vabakutseliste loovisikute kohta, kes taotlevad või saavad teistest loomeliitudest loometoetust.
§ 15. Loomeliidu kohustused
5)Kui loomeliidu tunnustamise otsus tunnistatakse kehtetuks vastavalt käesoleva seaduse § 10 lõikele 1 või kui valdkonna eest vastutav minister keeldub loomeliidule toetuse eraldamisest käesoleva seaduse § 13 lõigetes 1 ja 1^1  sätestatud põhjusel, on loomeliit kohustatud viivitamatult esitama Kultuuriministeeriumile loometoetuse taotlejate ja saajate andmed koos loometoetuse määramise otsuste ärakirjadega ja andmetega selleks hetkeks väljamakstud toetuste kohta ning muud toetuse määramise aluseks olevate dokumentide ärakirjad.
§ 16. Loometoetuse taotlemise ja maksmise tingimused
2)Vabakutselise loovisiku loometoetust on õigus saada vabakutselisel loovisikul, kes vastab järgmistele tunnustele:
1)on vanuses 16. eluaastast kuni vanaduspensioni eani;
3)ei ole saanud loometoetuse taotlemisele eelnenud kuul ega saa loometoetuse maksmise perioodil igas kuus tulumaksuga maksustatavat tulu rohkem kui pool käesoleva seaduse § 18 lõikes 5 nimetatud loometoetuse suurusest;
4)ei õpi õppeasutuses statsionaarses õppes või täiskoormusega õppes;
5)ei teeni kaitseväes või asendusteenistuses;
6)ei saa riiklikku pensioni ega välisriigi poolt makstavat pensioni;
8)ei saa vanemahüvitist perehüvitiste seaduse alusel;
9)ei saa töövõimetoetust rohkem kui pool käesoleva seaduse § 18 lõikes 5 nimetatud loometoetuse suurusest.
§ 17. Loometoetuse määramise komisjon
1)Loomeliit võib moodustada loovisiku loometoetuse määramise komisjoni, millesse kuulub vähemalt kolm loomeliidu liiget ja mille liikmed valitakse üldkoosolekul.
2)Käesoleva paragrahvi lõikes 1 nimetatud komisjoni kuulub riigi esindajana Kultuuriministeeriumi ametnik, kelle nimetab valdkonna eest vastutav minister.
3)Kui loomeliidul ei ole moodustatud käesoleva paragrahvi lõikes 1 nimetatud komisjoni, täidab komisjoni ülesandeid loomeliidu juhatus, kaasates riigi esindajana valdkonna eest vastutava ministri nimetatud ametniku.
§ 18. Loometoetuse maksmine
1)Loometoetuse saamiseks esitab vabakutseline loovisik kirjaliku taotluse loomeliidu juhatusele, nimetades taotluses teised loomeliidud, mille liikmeks ta on. Kui isik kuulub mitmesse loomeliitu, esitab ta vastava taotluse igale loomeliidule eraldi. Vabakutseline loovisik saab loometoetust taotleda ainult nendest loomeliitudest, millele on tema pealt toetust arvestatud.
2)Vabakutselisele loovisikule, kes kuulub samal ajal mitmesse loomeliitu ja kelle pealt arvestatav toetus on käesoleva seaduse § 12 lõike 1^1  alusel jaotatud mitme loomeliidu vahel, maksavad loometoetust need loomeliidud võrdsetes osades. Kui loomeliidul on loometoetuseks eraldatud summa lõppenud, maksavad teised loomeliidud loovisikule käesoleva paragrahvi lõikes 5 sätestatud loometoetust võrdsetes osades. Erinevatest loomeliitudest ühele loovisikule makstava loometoetuse kogusumma ei tohi ületada käesoleva paragrahvi lõikes 5 sätestatud summat.
3)Loomeliit otsustab toetuse määramise kuni 45 tööpäeva jooksul taotluse esitamisest arvates.
4)Loometoetuse määramise korral makstakse vabakutselisele loovisikule toetust taotluse esitamise päevast alates.
5)Vabakutselisele loovisikule iga kuu makstava loometoetuse suuruseks on Vabariigi Valitsuse kehtestatud töötasu alammäär ühes kuus. 
6)Loometoetust makstakse üks kord kuus.
7)Vabakutselisel loovisikul on õigus käesolevas paragrahvis nimetatud loometoetusele kuus kuud. Toetuse korduvaks taotlemiseks peab eelmise toetuse maksmise ajavahemiku lõppemisest olema möödunud vähemalt kaks aastat. Käesolevas lõikes sätestatut kohaldatakse ka juhul, kui loovisik taotleb toetust mõnest teisest loomeliidust, mille liige ta samal ajal on.
7^1)Vabakutselise loovisiku taotluse alusel võib loomeliit otsustada lõikes 7 nimetatud loometoetuse saamise perioodi pikendada kuue kuu võrra, kui taotluse esitamise ajal vastab vabakutseline loovisik endiselt käesoleva seaduse § 16 lõikes 2 sätestatud tingimustele. Loometoetuse maksmise perioodi pikendamise taotlus peab olema esitatud vähemalt 30 päeva enne loometoetuse maksmise perioodi lõppemist.
9)Kui tekivad asjaolud, mille tõttu vabakutseline loovisik, kellele makstakse loometoetust, ei vasta käesoleva seaduse §-s 16 sätestatud tingimustele, on loovisik kohustatud sellest viivitamatult loomeliidule teatama.
§ 19. Loometoetuse maksmise erisused
1)Vabakutseline loovisik, kes ei kuulu ühtegi loomeliitu, kuid kes vastab käesoleva seaduse § 16 lõikes 2 nimetatud tunnustele ja kes soovib taotleda loometoetust, esitab kirjaliku taotluse Kultuuriministeeriumile.
2)Kultuuriministeerium teeb otsuse loometoetuse määramise kohta 45 tööpäeva jooksul taotluse esitamisest arvates. Vajaduse korral kaasab Kultuuriministeerium vastava loomeala loomeliidu.
3)Kultuuriministeerium keeldub toetuse maksmisest, kui taotleja ei vasta käesoleva seaduse §-s 3 nimetatud tunnustele või ta ei ole kolm viimast aastat vastaval loomealal loonud ja tema teoseid ei ole selles ajavahemikus avaldatud või üldsusele suunatud autoriõiguse seaduse §-de 9 ja 10 tähenduses. Kui vabakutseline loovisik on viimase kolme aasta jooksul olnud lapsehoolduspuhkusel või saanud vanemahüvitist või viibinud ajateenistuses, pikendatakse kolmeaastast perioodi vanemahüvitise saamise või lapsehoolduspuhkusel või ajateenistuses viibimise perioodi võrra.
5)Kui Kultuuriministeerium keeldub loomeliidule toetuse eraldamisest käesoleva seaduse § 13 lõigetes 1 ja 1^1  nimetatud põhjusel või kui loomeliidu tunnustamise otsus tunnistatakse kehtetuks vastavalt käesoleva seaduse §-le 10, tagab Kultuuriministeerium toetuse maksmise vabakutselisele loovisikule, kellele loomeliit on alustanud loometoetuse maksmist või kellele toetuse määramise kohta on loomeliit otsuse teinud.
6)Käesoleva paragrahvi lõigetes 2 ja 5 nimetatud juhul maksab Kultuuriministeerium loometoetust käesoleva seaduse § 18 lõigetes 3–9 sätestatud korras.
7)Kultuuriministeeriumil on õigus keelduda käesoleva seaduse § 12 lõikes 7^2  nimetatud taotluse ja käesoleva paragrahvi lõikes 1 nimetatud taotluse rahuldamisest või rahuldada need osaliselt, kui toetuse reservi vahendid on lõppenud või nendest ei piisa taotluse täielikuks rahuldamiseks.
8)Käesoleva paragrahvi lõikes 7 nimetatud juhul on vabakutselisel loovisikul, kelle taotluse rahuldamisest keelduti osaliselt või täielikult, õigus esitada uus taotlus riigieelarvest järgmise aasta toetuse eraldamisel, kui ta uue taotluse esitamise ajal vastab käesoleva seaduse §-s 16 sätestatud tingimustele.
§ 20. Loometoetuse maksmise lõpetamine
1)Loometoetuse maksmine lõpetatakse, kui vabakutseline loovisik on esitanud loometoetuse taotlemisel loomeliidule või Kultuuriministeeriumile teadlikult valeandmeid või vabakutseline loovisik ei vasta enam käesoleva seaduse §-s 16 sätestatud tingimustele.
2)Kui toetuse maksmise lõpetamise aluseks on teadlik valeandmete esitamine, kaotab vabakutseline loovisik kolmeks aastaks loometoetuse taotlemise õiguse.
3)Kui loometoetuse maksmine lõpetatakse käesoleva paragrahvi lõikes 1 nimetatud alustel, on vabakutseline loovisik kohustatud alusetult makstud loometoetuse tagastama.
4)Loomeliidul on õigus katkestada käesoleva seaduse §-s 18 sätestatud loometoetuse maksmine, kui loomeliidul lõppevad käesoleva seaduse § 12 lõike 1 kohaselt eraldatud vahendid, ja keelduda uute taotluste rahuldamisest.
4^1)Loomeliidul ei ole õigust katkestada loometoetuse maksmist või keelduda uute taotluste rahuldamisest, kui loomeliit ei ole eelmise aasta toetust täies ulatuses loometoetusteks kasutanud.
5)Käesoleva paragrahvi lõikes 4 nimetatud juhul on vabakutselisel loovisikul, kellele loometoetuse maksmine katkestati või kelle taotluse rahuldamisest keelduti, õigus esitada uus taotlus riigieelarvest järgmise aasta toetuse eraldamisel, kui ta uue taotluse esitamise ajal vastab käesoleva seaduse §-s 16 sätestatud tingimustele.
§ 21. Haldusjärelevalve
1)Käesoleva seadusega kehtestatud nõuete täitmise üle teostab haldusjärelevalvet Kultuuriministeerium. Valdkonna eest vastutav minister määrab haldusjärelevalvet teostava ametiisiku.
2)Haldusjärelevalvet teostaval ametiisikul on õigus:
1)nõuda loomeliidult andmeid ja dokumente loomeliidu liikmeks olevate loovisikute loodud teoste ja esituste kohta;
2)tutvuda dokumentidega, mis vabakutseline loovisik on loometoetuse saamiseks esitanud;
3)nõuda käesoleva seaduse § 12 lõikes 4 nimetatud lepingu alusel esitatava aruande koostamise aluseks olevaid dokumente.
§ 22. Ettekirjutus
1)Haldusjärelevalvet teostav ametiisik võib käesoleva seadusega kehtestatud nõuete rikkumise korral teha loomeliidule ettekirjutuse.
2)Ettekirjutuses peavad sisalduma järgmised andmed:
1)selle loomeliidu nimetus, kellele ettekirjutus tehakse;
2)andmed rikkumise kohta viitega käesoleva seaduse paragrahvidele ning nõue viia olukord seadusega vastavusse;
3)ettekirjutuse tegemise põhjendus;
4)tähtaeg ettekirjutuse täitmiseks;
5)ettekirjutuse koostanud ametiisiku nimi, ametikoht, ettekirjutuse kuupäev ja ametiisiku allkiri;
6)märge ettekirjutuse vaidlustamise võimaluse, tähtaja ja korra kohta.
3)Kui loomeliit jätab ettekirjutuse täitmata, võib haldusjärelevalvet teostav ametiisik rakendada asendustäitmise ja sunniraha seaduse kohaselt sunniraha või teha valdkonna eest vastutavale ministrile ettepaneku tunnistada loomeliidu tunnustamine kehtetuks käesoleva seaduse § 10 lõike 1 punkti 2 kohaselt. Sunniraha ülemmäär on 640 eurot. Sunniraha rakendamine ei välista ettepaneku tegemist loomeliidu tunnustamise kehtetuks tunnistamiseks.
§ 23. Seaduse rakendamine
1)Käesoleva seaduse jõustumise aastal ei kohaldata § 12 lõikes 2 sätestatud loomeliidu toetuse saamiseks taotluse esitamise tähtaega. Nimetatud taotluse esitamise tähtaja kehtestab kultuuriminister ühe kuu jooksul pärast seaduse jõustumist ning see avalikustatakse Kultuuriministeeriumi veebilehel.
2)2009. aasta jooksul kohaldatakse maksukohustuslaste registris registreeritud vabakutselisele loovisikule maksukorralduse seaduse §-s 168^1  ja äriseadustiku §-s 511^4  sätestatut.
3)Käesoleva seaduse § 12 lõikes 1^1  nimetatud avalduse esitamise tähtaeg 2014. aasta toetuse väljamaksmiseks on 2014. aasta 1. veebruar.
4)Käesoleva seaduse § 12 lõikes 2 nimetatud taotluse esitamise tähtaeg 2015. aasta toetuse saamiseks on 2014. aasta 15. veebruar.
5)Pärast käesoleva seaduse §-s 11 nimetatud andmekogu kasutusele võtmist loetakse käesoleva seaduse § 12 lõikes 2 nimetatud taotlusele lisatavad andmed esitatuks vastavate kirjete tegemisega käesoleva seaduse §-s 11 nimetatud andmekogusse.
6)Loomeliidud viivad oma tegevuse käesoleva seaduse §-s 4 sätestatud nõuetega kooskõlla 2014. aasta 1. juuliks.
§ 23^1. Osaliselt töövõimetu isik
 Käesoleva seaduse § 16 lõike 2 punktis 6 sätestatud pensioniks ei loeta osalise töövõime kaotuse korral makstavat töövõimetuspensioni, kui selle suurus ei ületa poolt käesoleva seaduse § 18 lõikes 5 nimetatud loometoetuse suurusest.
§ 23^2. Vabariigi Valitsuse 2020. aasta 12. märtsil väljakuulutatud eriolukorrast tingitud erisused loometoetuse maksmisel
1)Eriolukorra ajal ja 180 päeva jooksul pärast selle lõppemist ei kasuta loomeliit eraldatud loomeliidu toetust loovisikute loometegevuseks ning sellega seotud täiendusõppeks antavateks stipendiumideks. Kultuuriministeerium võib loomeliidu põhjendatud taotluse alusel anda loa kasutada loomeliidu toetust stipendiumideks ka eriolukorra ajal ja 180 päeva jooksul pärast selle lõppemist.
2)Loometoetuse taotlemisel eriolukorra ajal ja 180 päeva jooksul pärast selle lõppemist ei kohaldata loovisiku suhtes käesoleva seaduse § 18 lõike 7 teises lauses sätestatud nõuet.
3)Eriolukorra ajal ja 180 päeva jooksul pärast selle lõppemist on vabakutselisel loovisikul õigus saada loometoetust ka juhul, kui ta on loometoetuse maksmisele eelnenud kuul saanud tulu võlaõigusliku lepingu alusel kuni ühe käesoleva seaduse § 18 lõikes 5 nimetatud loometoetuse suuruses.
4)Eriolukorra ajal ja 180 päeva jooksul pärast selle lõppemist ei arvata sissetuleku hulka loovisikule laekuvat sissetulekut, mille suurus ei ületa ühte käesoleva seaduse § 18 lõikes 5 nimetatud loometoetuse suurust kuus ja tulumaksuseaduse § 19 lõigetes 3, 5 ja 6 nimetatud tulumaksuga mittemaksustatavat tulu.
5)Käesoleva seaduse § 12 lõikes 7 sätestatud reservi võib eriolukorra ajal ja 180 päeva jooksul pärast selle lõppemist suurendada riigieelarvest selleks eraldatud vahenditest. Reservi kasutatakse lisaks käesoleva seaduse § 19 lõigetes 4 ja 5 sätestatud kohustuste täitmisele loomeliitu kuuluvale vabakutselisele loovisikule loometoetuse maksmiseks juhul, kui loomeliidul on selleks vahendid lõppenud.
6)Eriolukorral ajal ja 180 päeva jooksul pärast selle lõppemist menetleb Kultuuriministeerium käesoleva seaduse § 19 lõikes 1 nimetatud vabakutseliste loovisikute loometoetuse taotlusi ning täidab § 19 lõigetes 2 ja 3 sätestatud loomeliidu ülesandeid.
7)Kui eriolukorra ajal ja 180 päeva jooksul pärast selle lõppemist loomeliidule loometoetuse maksmiseks eraldatud vahendid lõpevad, makstakse loometoetust käesoleva paragrahvi lõikes 5 sätestatud vahenditest, mille eraldab Kultuuriministeerium loomeliidule sihtotstarbeliselt loomeliidu taotluse alusel.
8)Kultuuriministeeriumil on õigus keelduda käesoleva paragrahvi lõikes 7 sätestatud taotluse rahuldamisest või rahuldada see osaliselt, kui riigieelarvest eraldatud vahendid on lõppenud või vahenditest ei piisa taotluse täielikuks rahuldamiseks.
§ 23^3. COVID-19 põhjustava viiruse leviku tõkestamiseks kehtestatud piirangutest tingitud erisus loometoetuse maksmisel 2021. aastal
1)COVID-19 põhjustava viiruse leviku tõkestamiseks kehtestatud piirangutest tingitud olukorra tõttu ei kohaldata käesoleva seaduse 2021. aasta 14. aprillil vastuvõetud redaktsiooni jõustumisest kuni 2021. aasta 31. detsembrini loovisiku suhtes käesoleva seaduse § 18 lõike 7 teises lauses sätestatud nõuet.
2)Käesoleva seaduse 2021. aasta 14. aprillil vastuvõetud redaktsiooni jõustumisest kuni 2021. aasta 31. detsembrini on vabakutselisel loovisikul õigus saada loometoetust ka juhul, kui ta on loometoetuse maksmisele eelnenud kuul saanud kuni ühe käesoleva seaduse § 18 lõikes 5 nimetatud loometoetuse suuruses kas võlaõigusliku lepingu alusel tulu või töövõimetoetust või osalise töövõime kaotuse korral makstavat töövõimetuspensioni.
3)Käesoleva seaduse 2021. aasta 14. aprillil vastuvõetud redaktsiooni jõustumisest kuni 2021. aasta 31. detsembrini ei arvata sissetuleku hulka loovisikule laekuvat sissetulekut või töövõimetoetust või osalise töövõime kaotuse korral makstavat töövõimetuspensioni, mille suurus ei ületa ühte käesoleva seaduse § 18 lõikes 5 nimetatud loometoetuse suurust kuus ja tulumaksuseaduse § 19 lõigetes 3, 5 ja 6 nimetatud tulumaksuga mittemaksustatavat tulu.
§ 23^4. COVID-19 põhjustava viiruse leviku tõkestamiseks kehtestatud piirangutest tingitud erisus loometoetuse taotlemisel ja maksmisel 2022. aastal
1)COVID-19 põhjustava viiruse leviku tõkestamiseks kehtestatud piirangutest tingitud olukorra tõttu ei kohaldata käesoleva seaduse 2022. aasta 23. veebruaril vastuvõetud redaktsiooni jõustumisest kuni 2022. aasta 31. detsembrini loovisiku suhtes käesoleva seaduse § 18 lõike 7 teises lauses sätestatud nõuet.
2)Käesoleva seaduse 2022. aasta 23. veebruaril vastuvõetud redaktsiooni jõustumisest kuni 2022. aasta 31. detsembrini on vabakutselisel loovisikul õigus saada loometoetust ka juhul, kui ta on loometoetuse maksmisele eelnenud kuul või loometoetuse maksmise perioodil saanud käesoleva seaduse § 16 lõike 2 punktis 3 nimetatud tulu või töövõimetoetust või osalise töövõime kaotuse korral makstavat töövõimetuspensioni kokku kuni ühe § 18 lõikes 5 nimetatud loometoetuse suuruses kuus.
Nimeseadus
§ 1. Seaduse reguleerimisala
Käesolevas seaduses sätestatakse füüsilise isiku nime (edaspidi isikunime)andmise ja kohaldamise põhimõtted ja kord ning Eesti kodaniku ja Eestis viibiva välismaalase (edaspidi isiku)isikunime ühtse kasutamise alused.
§ 2. Seaduste kohaldamine
1)Isikunime andmisel ja kohaldamisel rakendatavale haldusmenetlusele kohaldatakse haldusmenetluse seadust, arvestades käesoleva seaduse erisusi.
2)Kohtu poolt isikunime andmisel ja kohaldamisel rakendatavale menetlusele kohaldatakse tsiviilkohtumenetlust reguleerivaid sätteid.
3)Käesoleva seadusega reguleerimata küsimustes kohaldatakse perekonnaseisutoimingute seadust.
§ 3. Mõisted
1)Isikunimi on isiku ametlik nimi, mis kantakse seadusega sätestatud juhtudel rahvastikuregistrisse. Isikunimi koosneb eesnimest ja perekonnanimest.
2)Isikunime andmine on isikunime esmane dokumenteerimine Eesti haldusorgani või kohtu poolt.
3)Isikunime kohaldamine on isikule välisriigis väljaantud dokumenti kantud isikunime dokumenteerimine Eesti haldusorgani või kohtu poolt, rakendades vajaduse korral võõrkeelsete isikunimede teistest tähestikest ümberkirjutamise reegleid (edaspidi võõrkeelsete isikunimede ümberkirjutusreeglid).
§ 3^1. Isikunime kasutamine
1)Rahvastikuregistrisse kantud isikunime õigsust eeldatakse. Kui isik ei ole rahvastikuregistri andmesubjekt, loetakse tema ametlikuks nimeks tema isikut tõendavas dokumendis olev nimi.
2)Kui isiku andmetes on välisriigis tehtud nimeõiguslik muudatus, peab isik muudetud andmete kandmiseks rahvastikuregistrisse esitama 30 päeva jooksul alates muudatuse tegemisest Eesti perekonnaseisuasutusele tema nimeõigusliku muudatuse aluseks olnud dokumendi. Kuni nimeõigusliku muudatuse kandmiseni rahvastikuregistrisse loetakse tema ametlikuks nimeks tema isikut tõendavas dokumendis olev nimi.
§ 3^2. Nimekanne
1)Nimekanne on nimeõigusliku muudatuse kohta rahvastikuregistrisse kantavate andmete kogum.
2)Nimeõigusliku muudatuse võib teha Eesti perekonnaseisuasutus või kohus käesolevas seaduses sätestatud tingimustel ja korras.
§ 4. Isikunime andmine ja kohaldamine
2)Välisriigi kodanikule ja ajutiselt Eestis viibivale välismaalasele, kes ei ole ühegi riigi kodanik, võib Eesti haldusorgan või kohus anda isikunime, välja arvatud käesoleva seaduse 3. peatüki 2. jaos sätestatud juhtudel.
3)Välisriigi kodanikule ja ajutiselt Eestis viibivale välismaalasele, kes ei ole ühegi riigi kodanik, kohaldatakse isikunimi Eestis isikuandmete esmakordse dokumenteerimise käigus välisriigi antud või kohaldatud nime alusel.
4)Isikunime kohaldamine ei muuda isiku ametlikku nime. Isikunime dokumenteerimisel ei või ühe ja sama isikunime koosseisu kuuluvate nimede arvu ja järjekorda ning eesnime ega perekonnanime kirjapilti muuta. Erandina võib isiku avalduse alusel muuta nime kirjapilti, kui välisriigis on isikule antud perekonnanimi, mille kirjapilt kajastab isiku sugu, perekonnaseisu või muud tunnust vastavalt isiku rahvuslikule tavale.
5)Kümneaastasele või vanemale lapsele isikunime andmisel on vaja tema nõusolekut. Arvestada tuleb ka noorema kui kümneaastase lapse soovi, kui tema arengutase seda võimaldab. Alaealise nõusoleku selgitab välja ametnik ning kinnitab selle oma allkirjaga nime andmise taotlusel.
7)Isikunime kohaldav haldusorgan edastab nimeõigusliku muudatuse tegemiseks isikunime kohaldamise aluseks olevad dokumendid perekonnaseisuasutusele.
8)Käesolevas seaduses abikaasade ja abielu kohta sätestatut kohaldatakse ka registreeritud elukaaslaste ja registreeritud kooselu kohta.
§ 5. Isikunime õigekirjutus
1)Isikunime kirjutamisel kasutatakse eesti-ladina tähti ja sümboleid ning vajaduse korral võõrkeelsete isikunimede ümberkirjutusreegleid.
2)Eestikeelse isikunime kirjapilt peab vastama eesti õigekirjutuse reeglitele. Võõrkeelse isikunime kirjapilt peab vastama asjaomase keele õigekirjutuse reeglitele.
3)Isikunime kohaldatakse:
1)alusdokumenti kantud ladinatähelise nime alusel võõrkeelsete isikunimede ümberkirjutusreeglite kohaselt;
2)käesoleva lõike punktis 1 nimetatud võimaluse puudumisel alusdokumenti kantud mitteladinatähelise nime ümberkirjutamise abil eesti-ladina tähtedega, tehes seda võõrkeelsete isikunimede ümberkirjutusreeglite kohaselt või nende puudumisel nimeteadusliku usaldusasutuse soovituse alusel.
4)Isikunime kohaldamisel kasutatakse samaaegselt vaid ühte käesoleva paragrahvi lõikes 3 nimetatud viisi.
5)Seadusega sätestatud juhtudel võib eesnime või perekonnanime esitada lühendatud kujul.
6)Vabariigi Valitsus kehtestab määrusega isikunime andmisel ja kohaldamisel kasutatavate eesti-ladina tähtede ja sümbolite loetelu ning võõrkeelsete isikunimede ümberkirjutusreeglid.
§ 6. Perekonnanimele esitatavad nõuded
1)Perekonnanimi võib koosneda:
1)andmisel ühest või sidekriipsuga seotud kahest nimest;
2)kohaldamisel ühest või mitmest nimest.
2)Käesolevas seaduses käsitatakse ühise perekonnanimena omavahel abielus, suguluses või hõimluses olevate või olnud isikute perekonnanimesid, mille kirjapilt on täht-tähelt kokkulangev, samuti nimesid, mille kirjapildi erinevused on tingitud soo, perekonnaseisu või muu tunnuse kajastumisest nimes vastavalt isiku rahvuslikule tavale.
3)Tunnused, mille alusel perekonnanimesid käsitatakse ühise perekonnanimena, kehtestab valdkonna eest vastutav minister määrusega.
4)Kahtluse korral rahvusliku nimekuju õigsuses pöördub perekonnanime andev või kohaldav haldusorgan või kohus selgituste saamiseks nimeteadusliku usaldusasutuse poole või vastava riigi diplomaatilise esinduse poole.
5)Perekonnanimi ei tohi sisaldada numbreid ja mittesõnalisi tähiseid ega olla eraldi või koos eesnimega vastuolus heade kommetega.
6)Käesoleva paragrahvi lõikes 1 sätestatust võib teha erandi, kui isikul on oma kodakondsuse, peresuhete, rahvuskuuluvuse või usu tõttu isiklik seos muukeelse nimetraditsiooniga ja taotletav nimi on sellele vastav.
7)Käesolevas paragrahvis sätestatud nõuded ei laiene perekonnanime kohaldamisele.
§ 7. Eesnimele esitatavad nõuded
1)Eesnimi võib koosneda:
1)andmisel mitte rohkem kui kolmest lahku kirjutatud nimest või sidekriipsuga seotud kahest nimest;
2)kohaldamisel ühest või mitmest nimest.
1^1)Võõrkeelne eesnimi peab olema teises riigis kasutusel eesnimena.
2)Eesnimeks ei või anda nime, mis sisaldab numbreid või mittesõnalisi tähiseid või mis eraldi või koos perekonnanimega ei ole kooskõlas heade kommetega.
3)Eesnimeks ei või ilma mõjuva põhjuseta anda:
1)tavatut eesnime, mis oma keeruka või üldisele keelekasutusele mittevastava kirjapildi või häälduse tõttu või üldkeelelise tähenduse tõttu ei ole eesnimena kasutamiseks sobiv;
2)isiku soole mittevastavat nime;
3)üldtuntud isikunimena kasutatavat nime või selle lühendatud kuju, üldtuntud autori nime või teenistusnime. Teenistusnimena käsitatakse käesoleva seaduse tähenduses nime, mida kasutatakse ametikohustuste täitmisel, kuid mis ei ole isiku ametlik nimi.
4)Käesoleva paragrahvi lõigetes 2 ja 3 sätestatust võib teha erandi, kui lapsel või lapse vanematel on oma kodakondsuse, peresuhete, rahvuskuuluvuse või muude asjaolude tõttu isiklik seos muukeelse nimetraditsiooniga ja taotletav nimi on sellele vastav.
2. peatükk ISIKUNIME ANDMINE LAPSELE
§ 8. Elusalt sündinud lapsele isikunime andmine
1)Elusalt sündinud lapsele antakse:
1)vanemate perekonnanimi, kui vanemad kannavad ühist perekonnanime;
2)erinevat perekonnanime kandvate vanemate kokkuleppel ühe vanema perekonnanimi. Kui nad kokkuleppele ei jõua, otsustab eestkosteasutus, kumma vanema perekonnanimi lapsele antakse;
3)ema perekonnanimi, kui isadus ei ole kindlaks tehtud.
2)Lapsele ei või perekonnanimeks anda vanemale abiellumisel või perekonnanime muutmise korras antud kahest nimest koosnevat perekonnanime. Kui mõlema vanema perekonnanimi koosneb perekonnanime muutmise korras antud kahest nimest, antakse lapsele vanemate kokkuleppel ühe vanema perekonnanimi. Käesolevat lõiget ei kohaldata kahest nimest koosneva nime suhtes, mis on saadud § 8 lõike 1 punktis 3 sätestatud juhul.
2^1)Kui lapse õel või vennal on kahest nimest koosnev perekonnanimi, mis ühtib vanema kahest nimest koosneva perekonnanimega, võib lapsele erandina anda vanema kahest nimest koosneva perekonnanime. Mitmikutele antakse sama perekonnanimi.
3)Lapsele antakse eesnimi vanemate kokkuleppel või tema ainsa vanema või eestkostja ettepanekul. Kui lapse hooldusõigus kuulub ainult ühele vanematest, antakse lapsele eesnimi tema ettepanekul. Kui kokkulepet ei ole või ettepanekut ei tehta, otsustab eestkosteasutus, milline eesnimi lapsele antakse.
4)Leidlapsele antakse eesnimi ja perekonnanimi eestkosteasutuse avalduse alusel.
§ 8^1. Põlvnemisel lapsele uue perekonnanime andmine
1)Kui lapse vanemad ei ole abielus ja isa võtab lapse omaks pärast sünni registreerimist, võib lapsele anda isa perekonnanime.
2)Lapse põlvnemisasja lahendamisel kohtus võib kohus anda lapsele uue perekonnanime.
§ 9. Surnult sündinud lapsele isikunime andmise erisused
1)Surnult sündinud lapsele antakse perekonnanimi ja vanema(te)soovil ka eesnimi.
2)Perekonnanime ja eesnime andmisel arvestatakse käesoleva seaduse §-s 8 kirjeldatud põhimõtteid.
3. peatükk UUE ISIKUNIME ANDMINE
1. jagu Uue isikunime andmine ja perekonnanime või isikunime taastamine
§ 10. Perekonnanime andmine abielu sõlmimisel
1)Abielu sõlmimisel valib isik uue perekonnanime või säilitab senise perekonnanime.
2)Uus perekonnanimi võib:
1)olla abikaasaga ühine perekonnanimi, milleks on ühe abikaasa abielu eel viimati kantud perekonnanimi;
2)koosneda abielu eel viimati kantud perekonnanimest ja sellele järgnevast abikaasa perekonnanimest.
3)Käesoleva paragrahvi lõike 2 punkti 2 alusel antud uus perekonnanimi ei või koosneda enam kui kahest sidekriipsuga seotud nimest ning selliselt antud perekonnanime võib kanda vaid üks abikaasadest.
§ 11. Perekonnanime taastamine abielu lahutamisel
1)Abielu lahutamisel võib kohus või perekonnaseisuasutus taastada isiku avalduse alusel tema varem kantud perekonnanime, muidu säilib isiku abielu ajal kantud perekonnanimi.
2)Taastatav perekonnanimi võib olla:
1)lahutatava abielu eel viimati kantud perekonnanimi;
2)esimese abielu eel viimati kantud perekonnanimi.
3)Kui lahutatakse abielu, mis on sõlmitud kooseluseaduse § 24 kohaselt, võib taastatav nimi lisaks käesoleva paragrahvi lõikes 2 sätestatule olla registreeritud kooselu eel viimati kantud perekonnanimi.
§ 12. Perekonnanime taastamine abielu kehtetuks tunnistamise korral
Abielu kehtetuks tunnistamise korral taastatakse isiku kehtetuks tunnistatava abielu eel viimati kantud perekonnanimi.
§ 13. Isikunime andmine lapsendamisel
1)Lapsendamisel võib kohus lapsendaja avalduse alusel anda lapsele uue eesnime ja lapsendaja perekonnanime.
2)Uue eesnime ja lapsendaja(te)perekonnanime andmisel arvestatakse perekonnanime puhul käesoleva seaduse § 8 lõigetes 1 ja 2 ning eesnime puhul §-s 7 ja § 8 lõikes 3 sätestatut.
3)Käesolevas paragrahvis nimetatud juhtudel on vaja käesoleva seaduse § 4 lõikes 5 nimetatud isiku nõusolekut.
§ 14. Isikunime taastamine lapsendamise kehtetuks tunnistamise korral
1)Lapsendamise kehtetuks tunnistamise korral taastatakse lapse lapsendamise eelne isikunimi.
2)Käesoleva paragrahvi lõikes 1 nimetatud juhul on vaja käesoleva seaduse § 4 lõikes 5 nimetatud isiku nõusolekut.
§ 15. Uue isikunime andmine isiku soo muutumise tõttu
1)Isiku soo muutumise korral võib perekonnaseisuasutus anda isiku enda, alaealise vanema või eestkostetava alaealise eestkostja kirjaliku avalduse alusel isikule uue eesnime ja muuta muukeelset perekonnanime, kui sugu kajastub vastavalt isiku rahvuslikule tavale perekonnanimes.
2)Uue eesnime andmisel järgitakse käesoleva seaduse §-s 7 sätestatud nõudeid ja piiranguid.
2. jagu Uue isikunime andmine isiku soovil
§ 16. Uue isikunime andmine isiku soovil
1)Isikule uue eesnime, perekonnanime või isikunime andmiseks esitab isik vormikohase avalduse perekonnaseisutoimingute seaduse § 3 lõike 3^2  punktis 4, 9, 12 või 13 nimetatud maakonnakeskuse kohaliku omavalitsuse üksusele kui perekonnaseisuasutusele. Uue perekonnanime või uue isikunime andmise taotlemisel võib taotleda ka isiku alaealistele lastele uue perekonnanime andmist.
2)Käesoleva paragrahvi lõikes 1 nimetatud avaldus esitatakse isiklikult. Avalduse võib esitada elektrooniliselt digitaalallkirjaga kinnitatult või perekonnaseisuasutuses kirjalikult ning avalduses märgitakse järgmised andmed:
1)isiku eesnimi, perekonnanimi, isikukood või sünniaeg, sünnikoht, elukoht, kontaktandmed (sealhulgas telefoninumber ja elektronposti aadress), kodakondsus ning perekonnaseis;
2)uue perekonnanime taotlemisel käesoleva lõike punktis 1 sätestatud andmed isiku alaealiste laste kohta, kes kannavad avalduse esitajaga ühist perekonnanime ja soovivad oma vanema uut perekonnanime;
3)uue eesnime, perekonnanime või isikunime taotlemise põhjus;
4)soovitav uus eesnimi, perekonnanimi või isikunimi;
5)käesoleva seaduse § 4 lõikes 5 nimetatud isiku nõusolek;
6)isiku rahvus;
7)isiku emakeel;
8)isiku haridus.
3)Uue perekonnanime andmisel järgitakse käesoleva seaduse §-s 17^1  ja eesnime andmisel §-s 19 sätestatut.
4)Käesoleva paragrahvi alusel antakse isikule uus eesnimi, perekonnanimi või isikunimi üldjuhul üks kord. Isikule antakse uus eesnimi, perekonnanimi või isikunimi rohkem kui üks kord vaid mõjuval põhjusel.
5)Isikul on õigus loobuda käesoleva paragrahvi alusel antud eesnimest, perekonnanimest või isikunimest ning taotleda endise eesnime, perekonnanime või isikunime taastamist.
6^1)Käesoleva seaduse § 17^1  lõigetes 1 ja 2 sätestatud alustel uue perekonnanime andmise või endise isikunime taastamise ning § 19 lõikes 1 sätestatud alustel uue eesnime andmise otsustab valdkonna eest vastutav minister või tema volitatud Siseministeeriumi ametnik või tema volitatud käesoleva paragrahvi lõikes 1 nimetatud perekonnaseisuasutuses töötav perekonnaseisuametnik. Perekonnaseisuametnik loetakse volitatuks, kui ta omab perekonnaseisutoimingute seaduse § 4 lõikes 2 sätestatud perekonnaseisuametnikuna tegutsemise õigust, mis sisaldab õigust anda uus ees- või perekonnanimi või taastada endine isikunimi käesolevas jaos sätestatud alustel. 
6^2)Kui uue ees- või perekonnanime andmise või endise isikunime taastamise otsustab minister või tema volitatud Siseministeeriumi ametnik, teeb käesoleva paragrahvi lõike 9 alusel kehtestatud korras sätestatud menetlustoimingud käesoleva paragrahvi lõikes 1 nimetatud perekonnaseisuasutuse ametnik.
6^3)Kohaliku omavalitsuse üksuse poolt käesoleva paragrahvi lõigete 6^1  ja 6^2  alusel uue ees- või perekonnanime andmise või endise isikunime taastamise otsustamise ning käesoleva paragrahvi lõike 9 alusel kehtestatud korras sätestatud juhtudel menetlustoimingute tegemise kui riikliku ülesande täitmise kulud hüvitatakse kohaliku omavalitsuse üksusele riigieelarvest, võttes aluseks eelarveaastale eelnenud aastal tehtud toimingute arvu ning vastava aasta riigieelarves sätestatud ühe toimingu keskmise arvutatud kulu.
7)Valdkonna eest vastutava ministri või tema volitatud isiku poolt haldusaktiga uue eesnime, perekonnanime või isikunime andmise või eesnime, perekonnanime või isikunime taastamise otsustamise eest tasutakse riigilõiv.
8)Käesoleva paragrahvi lõikes 1 nimetatud avalduses esitatavate andmete täpsustatud loetelu kehtestab Vabariigi Valitsus määrusega.
9)Isikule uue eesnime, perekonnanime või isikunime andmise korra ja avalduse vormi kehtestab valdkonna eest vastutav minister määrusega.
11)Enda isiku tõendamiseks esitab avaldaja isikut tõendavate dokumentide seaduse § 2 lõike 2 punktides 1 ja 1^2 –8 või §-s 4 nimetatud dokumendi, välja arvatud digitaalallkirjaga kinnitatud avalduse esitamise korral.
§ 17^1. Isiku soovil uue perekonnanime andmine
1)Uus perekonnanimi antakse, kui isik:
1)soovib kasutada vanemate, vanavanemate või vanavanavanemate perekonnanime;
2)soovib kasutada mitmest nimest koosneva perekonnanime puhul neist ainult ühte nime;
3)soovib kanda abikaasaga ühist perekonnanime või lisada abikaasa perekonnanime oma perekonnanime järele;
4)on lesestunud ja soovib kanda abielu eel viimati kantud perekonnanime;
5)soovib kanda tegelikus kasutuses juurdunud perekonnanime, mis erineb dokumenti või rahvastikuregistrisse kantud isikunimest nimede kokku- ja lahkukirjutamise poolest või märgi poolest, mis ei ole täht (ülakoma, sidekriips), või üksikute tähemärkide poolest ning vastab käesoleva seaduse nõuetele;
6)soovib kasutada sulgudes kahest nimest koosneva perekonnanime puhul ühte neist nimedest ilma sulgudeta;
7)soovib kanda perekonnanime kujul, mis on kantud rahvastikuregistrisse, kuid erineb isikule nime andmise aluseks olevasse dokumenti kantud nimekujust ümberkirjutusreeglite kohaldamise tõttu;
8)soovib oma alaealisele lapsele anda perekonnanime, mille sai pärast abiellumist lapse teise vanemaga pärast lapse sünni registreerimist ja mis on vanemate ühine perekonnanimi.
2)Uue perekonnanime võib anda isiku põhjendatud soovil, kui isik:
1)soovib vabaneda tavatu kujuga perekonnanimest, mis ei ole perekonnanimeks sobiv oma keeruka või eesti keelekasutusele mittevastava kirjapildi või häälduse või üldkeelelise tähenduse tõttu;
2)soovib vabaneda senisest perekonnanimest, kui tema isikunimi ühtib teise isiku isikunimega;
3)soovib vältida isikunimest tingitud majanduslikku või sotsiaalset laadi kahjulikke tagajärgi;
4)soovib kanda eestipärast perekonnanime;
5)soovib perekonnanime muuta muul mõjuval põhjusel.
3)Isikule uue perekonnanime andmisel käesoleva paragrahvi lõike 2 alusel ei või uueks perekonnanimeks olla:
1)nimi, mis ei ole perekonnanimeks sobiv oma keeruka või eesti keelekasutusele mittevastava kirjapildi või häälduse tõttu või üldkeelelise tähenduse tõttu;
2)nimi, mida rahvastikuregistri andmetel kannab 1–20 elavat isikut;
3)nimi, mille võtmise korral ühtiksid isiku uus isikunimi ja sünniaasta teise elava isiku isikunime ja sünniaastaga;
4)nimi, mis on liiga laialdase kasutusega;
5)nimi, mida kasutatakse eesnimena;
6)üldtuntud ajaloolise isiku või kuulsa suguvõsa nimi;
7)juriidilisele isikule viitav nimi või üldtuntud registreeritud kaubamärgis sisalduv kaitstud sõnaline osa ning riigi, kohaliku omavalitsuse ja nende organite ja asutuste nimi;
8)nimi, mille võtmise korral oleks isiku eesnimi ja perekonnanimi sama;
9)vanemate kahest nimest koosnev perekonnanimi.
4)Käesoleva paragrahvi lõikes 3 sätestatust võib teha erandi, kui perekonnanime muutjal on oma kodakondsuse, peresuhete, rahvuskuuluvuse või usu tõttu isiklik seos muukeelse nimetraditsiooniga ja taotletav nimi on sellele vastav.
5)Liiga laialdase kasutusega perekonnanimi käesoleva seaduse mõistes on perekonnanimi, mida rahvastikuregistri andmetel kannab 500 või rohkem isikut. Liiga laialdase kasutusega perekonnanimede loetelu kehtestab valdkonna eest vastutav minister määrusega ja seda loetelu uuendatakse iga kolme aasta järel.
§ 19. Isiku soovil uue eesnime taotlemise põhjused
1)Uue eesnime taotlemise põhjuseks käesoleva seaduse § 16 alusel võib olla:
1)soov vabaneda oma tavatust eesnimest, mis ei ole eesnimena kasutamiseks sobiv oma keeruka või eesti keelekasutusele mittevastava kirjapildi või häälduse tõttu või üldkeelelise tähenduse tõttu;
2)soov kaitsta oma isikunime, kui see ühtib teise isiku isikunimega;
3)soov vältida nimest tingitud majanduslikku või sotsiaalset laadi kahjulikke tagajärgi;
4)soov muuta nimede arvu või järjekorda eesnimes;
6)soov kanda tegelikus kasutuses juurdunud eesnime, mis erineb dokumenti või rahvastikuregistrisse kantud eesnimest nimede kokku- ja lahkukirjutamise poolest või märgi poolest, mis ei ole täht (ülakoma, sidekriips), või üksikute tähemärkide poolest ning vastab käesoleva seaduse nõuetele;
7)soov kasutada sulgudes kahest nimest koosneva eesnime puhul ühte neist nimedest ilma sulgudeta;
8)soov kanda eesnime kujul, mis on kantud rahvastikuregistrisse, kuid erineb isikule nime andmise aluseks olevasse dokumenti kantud nimekujust ümberkirjutusreeglite kohaldamise tõttu;
9)soov muuta eesnime muul mõjuval põhjusel.
3)Isiku eesnime muutmisel käesoleva paragrahvi lõike 1 alusel ei või uueks eesnimeks olla:
1)nimi, mis ei ole eesnimeks sobiv oma keeruka või eesti keelekasutusele mittevastava kirjapildi või häälduse tõttu või üldkeelelise tähenduse tõttu;
2)nimi, mille võtmise korral oleks isiku eesnimi ja perekonnanimi sama;
3)nimi, mille võtmise korral ühtiksid isiku uus isikunimi ja sünniaasta teise elava isiku isikunime ja sünniaastaga.
3. jagu 
4. peatükk ISIKUNIMEDE KORRASTAMINE
§ 21. Välisriigis antud või kohaldatud isikunime kohaldamine Eestis
1)Käesoleva paragrahvi alusel kohaldatakse Eestis välisriigis antud või kohaldatud isikunime Eesti kodanikule ja Eestis elamisloa alusel viibivale isikule, kes ei ole ühegi riigi kodanik.
2^1)Nime kohaldatakse välisriigis väljaantud sünni-, abielu-, abielulahutusdokumendi või muu isikunime muutust tõendava ametliku dokumendi alusel.
3)Välisriigis antud või kohaldatud isikunime kasutusele võtmisel järgitakse käesoleva seaduse kohaseid isikunime andmisel isikunime suhtes kehtivaid nõudeid, kusjuures:
1)isiku nõusolekul säilitatakse talle välisriigis antud või kohaldatud isikunimi, kui isikunimi on kirjutatud eesti-ladina tähtedega;
2)isikunimi võidakse taastada välisriigi poolt isikunime andmisele või kohaldamisele eelnenud kujul;
3)abielulahutuse korral võidakse taastada isiku abielu eel viimati kantud või esimese abielu eel viimati kantud isikunimi Eestis kasutusel olnud kujul.
4)Välisriigi dokumendis olev nimi, mis ei ole eesnime ega perekonnanime osa, loetakse eesnime osaks ja lisatakse eesnime järele.
§ 22. Isikunime asendamine kohaldatud isikunimega
Eesti haldusorgani või kohtu poolt dokumenti kantud välisriigi kodaniku või ajutiselt Eestis viibiva välismaalase, kes ei ole ühegi riigi kodanik, isikunime kasutatakse koos vastava dokumendiga seni, kuni isik ei ole esitanud välisriigi dokumenti, kuhu on kantud isikule välisriigi poolt antud või kohaldatud nimi, ja selle alusel ei ole isikunime kohaldatud.
§ 23. Isikunime kande parandamine
1)Isikul on õigus taotleda oma ja oma alaealise lapse isikunime parandamist, kui:
1)dokumenti või rahvastikuregistrisse on kantud vigane isikunimi, mis ei vasta käesoleva seaduse nõuetele;
3)isikunime kohaldamisel ei ole järgitud Vabariigi Valitsuse kehtestatud isikunime andmisel ja kohaldamisel kasutatavate eesti-ladina tähtede ja sümbolite loetelu ning võõrkeelsete isikunimede ümberkirjutusreegleid.
2)Dokumenti kantud vigase isikunime peab dokumendi välja andnud haldusorgan isiku taotluse alusel pärast vea avastamist ja tuvastamist viivitamatult parandama. Rahvastikuregistrisse kantud vigase isikunime peab andmekogu vastutav, volitatud või lepinguline töötleja omal algatusel või isiku taotluse alusel pärast vea avastamist ja tuvastamist viivitamatult parandama ning teavitama tehtud parandusest isikut, kelle isikunime suhtes parandus tehti.
3)Kui isikunimi on kantud rahvastikuregistrisse, siis võetakse isikunime kande parandamise aluseks rahvastikuregistrisse kantud isikunimi.
§ 24. Isikunime andmise või kohaldamise vaidlustamine
1)Isik, kes leiab, et tema õigusi on isikunime andmise või kohaldamise menetluse käigus rikutud, või kes ei ole nõus talle või tema lapsele antud või kohaldatud isikunimega või isikunime andmisest või kohaldamisest keeldumisega, võib esitada 30 päeva jooksul vaide Siseministeeriumile või kaebuse halduskohtule. Tähtaja arvestus algab päevast, millal isik sai teada või oleks pidanud teada saama oma õiguste rikkumisest või antud või kohaldatud isikunimest või selle andmisest või kohaldamisest keeldumise otsusest.
2)Siseministeerium vaatab vaide läbi ning teeb vaideotsuse vaide esitamisest arvates 30 päeva jooksul, kuulates vajaduse korral ära isikunimekomisjoni arvamuse.
§ 25. Isikunimekomisjon
1)Valdkonna eest vastutav minister moodustab ministeeriumi valitsemisalasse seitsme kuni üheksa liikmega nõuandva isikunimekomisjoni ja kehtestab komisjoni põhimääruse.
2)Isikunimekomisjoni liikmed, sealhulgas esimehe, nimetab valdkonna eest vastutav minister.
3)Isikunimekomisjon:
1)annab valdkonna eest vastutavale ministrile soovitusi isikunime andmise või kohaldamise vaidlustamise korral;
2)annab valdkonna eest vastutavale ministrile või tema volitatud isikule soovitusi isikunime andmise või kohaldamise kohta esitatud küsimustele vastamiseks ja probleemide lahendamiseks;
3)teeb valdkonna eest vastutavale ministrile ettepanekuid isikunime andmist ja kohaldamist käsitlevate õigusaktide muutmise algatamiseks;
4)annab selgitusi isikunimede vastavuse kohta headele kommetele ning soole mittevastavate eesnimede kohta;
5)täidab teisi talle põhimäärusega pandud ülesandeid.
4)Isikunimekomisjonil on õigus:
1)saada nimeteadusliku usaldusasutuse isikunimeteemalisi eksperdihinnanguid;
2)saada isikunime andmise ja kohaldamise küsimustele riigi- ja kohaliku omavalitsuse asutustelt vastuseid;
3)koostada nimeseaduse selgitamiseks ja tutvustamiseks juhendeid ja selgitusi, mis kinnitatakse valdkonna eest vastutava ministri käskkirjaga.
5)Isikunimekomisjon kasutab oma otsuse tegemisel nimeteadusliku usaldusasutuse eksperdihinnanguid.
§ 26. Nimeteaduslik usaldusasutus
1)Nimeteadusliku usaldusasutuse ülesandeks isikunimede alal on anda nimede asjus eksperdihinnanguid.
2)Vabariigi Valitsus määrab valdkonna eest vastutava ministri ettepanekul usaldusasutuseks teadusasutuse, kus on nimeteadusele spetsialiseerunud teadustöötajaid.
5. peatükk SEADUSE RAKENDAMINE
§ 31. Kasutusel oleva isikunime kehtivus
1)Käesoleva seaduse jõustumisel kasutusel olev isikunimi, mis seaduse nõuetele ei vasta, jääb kasutatavaks kuni isikunime andmise, taastamise või kohaldamiseni.
2)Enne käesoleva seaduse jõustumist nime muutnud isikute suhtes ei rakendata käesoleva seaduse § 16 lõikes 4 sätestatud piirangut tagasiulatuvalt.
§ 31^1. Enne 2018. aasta 1. jaanuari käesoleva seaduse 3. peatüki 2. jaos sätestatud juhtudel algatatud uue ees- või perekonnanime andmise või endise isikunime taastamise menetlemise pädevus
1)Enne 2018. aasta 1. jaanuari maavalitsuses algatatud menetlus läheb maavalitsuse tegevuse lõppemisel üle järgmiselt:
1)Harju, Järva ja Rapla Maavalitsuse algatatud menetlus perekonnaseisutoimingute seaduse § 3 lõike 3^2  punktis 12 nimetatud maakonnakeskuse kohaliku omavalitsuse üksusele;
2) Ida-Viru ja Lääne-Viru Maavalitsuse algatatud menetlus perekonnaseisutoimingute seaduse § 3 lõike 3^2  punktis 4 nimetatud maakonnakeskuse kohaliku omavalitsuse üksusele;
3)Hiiu, Lääne, Pärnu, Saare ja Viljandi Maavalitsuses algatatud menetlus perekonnaseisutoimingute seaduse § 3 lõike 3^2  punktis 9 nimetatud maakonnakeskuse kohaliku omavalitsuse üksusele;
4)Põlva, Tartu, Valga, Jõgeva ja Võru Maavalitsuse algatatud menetlus perekonnaseisutoimingute seaduse § 3 lõike 3^2  punktis 13 nimetatud maakonnakeskuse kohaliku omavalitsuse üksusele.
2)Tallinna Perekonnaseisuametis algatatud menetlus jääb Tallinna Perekonnaseisuametile.
§ 31^2. Perekonnaseisuametniku õiguste kehtivus
 Käesoleva seaduse § 16 lõikes 1 nimetatud maakonnakeskuse kohaliku omavalitsuse üksuses töötavatel perekonnaseisuametnikel, kelle valdkonna eest vastutav minister on enne 2018. aasta 1. jaanuari volitanud otsustama käesoleva seaduse § 16 lõike 6^1  alusel uue ees- ja perekonnanime andmise ja endise isikunime taastamise üle, on nime andmise või taastamise õigus perekonnaseisuametnikuna tegutsemise õiguse tähtaja lõpuni.
Kriminaalhooldusseadus
§ 1. Kriminaalhooldus
1)Kriminaalhoolduse käigus valvatakse kriminaalhooldusaluse käitumise ja temale kohtu või prokuröri poolt pandud kohustuste täitmise järele ning soodustatakse kriminaalhooldusaluse sotsiaalset kohanemist eesmärgiga mõjutada teda hoiduma kuritegude toimepanemisest.
2)Valdkonna eest vastutav minister võib määrusega kehtestada kriminaalhoolduse teostamise nõuded ja korra.
§ 2. Kriminaalhooldusalune
Kriminaalhooldusalune on:
1)süüdimõistetu, kelle kohus on seaduses sätestatud korras määranud kriminaalhooldaja järelevalve alla;
2)süüdimõistetu, kelle vangistus on asendatud üldkasuliku tööga või narkomaanide sõltuvusraviga või osaliselt asendatud seksuaalkurjategijate kompleksraviga;
3)isik, kelle suhtes on kriminaalmenetlus lõpetatud ning kellele on prokurör või kohus määranud üldkasuliku töö tegemise või kohustuse alluda karistusseadustiku § 75^1  lõikes 1 sätestatud alkoholi tarvitamise keelu täitmist kontrolliva elektroonilise seadme valvele;
4)kahtlustatav või süüdistatav, kellel tõkendina kohaldatud vahistamine on asendatud elektroonilisele valvele allumise kohustusega;
5)kahtlustatav, süüdistatav või süüdimõistetu, kellele kohus on kohaldanud elektroonilise valvega ajutist lähenemiskeeldu või lähenemiskeeldu;
6)süüdlane, kelle arest on asendatud üldkasuliku tööga või kellele kohus on määranud üldkasuliku töö tegemise kohustuse karistusseadustiku § 87 alusel;
7)kahtlustatav või süüdistatav, kelle kohta on prokurör või kohus tellinud kohtueelse ettekande.
§ 3. Kriminaalhooldaja
1)Kriminaalhooldaja on kriminaalhooldusametnik ja kriminaalhooldusabiline.
2)Kriminaalhoolduse ülesanded võib anda ka mittetulundusühingule (kriminaalhooldusühingule), mille üheks põhikirjaliseks tegevuseks on kriminaalhoolduse teostamine.
3)Kriminaalhoolduse ülesandeid võib anda lisaks kriminaalhooldajale ka teistele vangla teenistuses olevatele isikutele, kes vastavad kriminaalhooldajale esitatavatele nõuetele.
§ 4. Kriminaalhooldaja õigus saada teavet
Kriminaalhooldajal on õigus saada asutustelt ja isikutelt kriminaalhooldusülesannete täitmiseks vajalikku teavet.
§ 4^1. Isikuandmete töötlemine kriminaalhoolduse ettevalmistamisel ja teostamisel
1)Kriminaalhoolduse ettevalmistamiseks ja teostamiseks on kriminaalhooldajal õigus töödelda kriminaalhooldusaluse ning kriminaalhooldusalusega seotud isikute isikuandmeid, sealhulgas seaduses sätestatud juhtudel eriliiki isikuandmeid.
2)Kriminaalhoolduse ettevalmistamisel ja teostamisel loetakse kriminaalhooldaja tegevus õiguskaitseasutuse tegevuseks isikuandmete kaitse seaduse § 13 lõike 2 tähenduses ning isikuandmete töötlemisel lähtutakse õiguskaitseasutustele kehtestatud sätetest.
§ 4^2. Andmesubjekti õigus saada teavet tema isikuandmete töötlemise kohta ja isikuandmete väljastamine
1)Isikuandmete töötlemisel käesoleva seaduse alusel võib vastutav töötleja piirata andmesubjekti isikuandmete kaitse seadusest tulenevaid õigusi, kui see on vajalik süüteo tõkestamiseks, avastamiseks, menetlemiseks või karistuse täideviimiseks, distsiplinaarmenetluse või haldusmenetluse läbiviimiseks, teise isiku või andmesubjekti õiguste ja vabaduste kahjustamise takistamiseks, riigi julgeoleku ohustamise takistamiseks või avaliku korra kaitse tagamiseks.
2)Käesoleva paragrahvi lõike 1 alusel võib piirata järgmisi andmesubjekti õigusi:
1)õigust saada teada tema isikuandmete töötlemisest, sealhulgas sellest, milliseid isikuandmeid töödeldakse, samuti töötlemise viisi, meetodit, eesmärki, õiguslikku alust, ulatust või põhjust;
2)õigust saada teada tema isikuandmete vastuvõtjaid ja avaldatavate isikuandmete kategooriaid ning teavet selle kohta, kas tema isikuandmed edastatakse välisriigile või rahvusvahelisele organisatsioonile;
3)õigust nõuda tema isikuandmete töötlemise piiramist;
4)õigust esitada vastuväiteid tema isikuandmete töötlemise kohta;
5)õigust saada teada tema isikuandmetega seotud rikkumisest.
2. peatükk KRIMINAALHOOLDUSOSAKOND
3. peatükk KRIMINAALHOOLDUSAMETNIK
§ 13. Kriminaalhooldusametnikule esitatavad nõuded
1)Kriminaalhooldusametnikuks võib nimetada isiku, kellel on kriminaalhooldustööks vajalikud kõlbelised omadused ning vastav rakenduslik või akadeemiline kõrgharidus.
2)Valdkonna eest vastutav minister võib kehtestada täiendavaid kriminaalhooldusametniku, kriminaalhooldusosakonna talituse juhataja ja kriminaalhooldusosakonna juhataja kvalifikatsiooni nõudeid.
2^1)Kriminaalhooldusametnikuks võib nimetada ka välisriigi kutsekvalifikatsiooni omandanud isiku, kui tema kutsekvalifikatsiooni on tunnustatud välisriigi kutsekvalifikatsiooni tunnustamise seaduse kohaselt. Välisriigi kutsekvalifikatsiooni tunnustamise seaduse § 7 lõikes 2 sätestatud pädev asutus on Justiitsministeerium.
3)Valdkonna eest vastutav minister võib määrusega kehtestada kriminaalhooldusametniku tööülesanded, mida täitval ametnikul ei pea olema käesoleva paragrahvi lõikes 1 nimetatud rakenduslikku või akadeemilist kõrgharidust.
§ 14. Kriminaalhooldusametniku katseaeg
 Kriminaalhooldusametnikule kohaldatakse katseaega kuni kuus kuud ametikohale asumisest arvates.
§ 15. Juhendamiskohustus
1)Kriminaalhooldusametnik on kohustatud kriminaalhooldusosakonna juhataja korraldusel juhendama kriminaalhoolduse praktikanti ja kriminaalhooldusabilist. Kriminaalhooldusametnik ei ole kohustatud juhendama üheaegselt rohkem kui kahte praktikanti ja viit kriminaalhooldusabilist.
§ 15^1. Teavitamiskohustus
 Kriminaalhooldust teostav ametnik peab teavitama talle ametitegevuse käigus teatavaks saanud kuritegudest ja väärtegudest.
§ 15^2. Ametisaladuse hoidmise kohustus
Kriminaalhooldusametnik ei tohi avaldada talle seoses teenistusülesannete täitmisega teatavaks saanud asjaolusid ega andmeid, sealhulgas mistahes isikuandmeid ja isikute vahelisi suhteid puudutavaid andmeid. Ametisaladuse hoidmise kohustus on tähtajatu.
§ 16. Varalise kahju hüvitamine
Kriminaalhooldusametniku teenistusülesannete täitmise tõttu kriminaalhooldusametnikule või tema perekonnaliikmele tahtlikult tekitatud varalise kahju hüvitab riik vangistusseaduse §-s 143 sätestatud korras. Kahjutasu nõutakse sisse süüdiolevalt isikult.
4. peatükk KRIMINAALHOOLDUSABILINE
§ 17. Kriminaalhooldusabiline
1)Kriminaalhooldusabiline on isik, kes täidab kriminaalhooldusülesandeid oma vabast ajast ja tasu saamata.
2)Kriminaalhooldusabiline tegutseb kriminaalhooldusametniku juhendamisel.
3)Kriminaalhooldusabiline võib olla isik, kes on avaldanud sellekohast soovi ja sobib kriminaalhooldusabilisena tegutsema. Sobivuse hindamisel tutvutakse dokumentide ja vestluse kaudu taotleja isikuomaduste, hariduse, elukäigu ja tööalase tegevusega.
3^1)Hindamisel on lubatud töödelda isiku tuvastamise andmeid, kontaktandmeid, elukoha andmeid, isikut iseloomustavaid andmeid, sealhulgas isikuomadusi, hariduse ja õpingute andmeid, elulookirjelduse andmeid, isiku karistusandmeid ning töökoha ja varasema töökogemuse andmeid.
4)Kriminaalhooldusabiline ei või olla kohtunik ega prokurör, samuti kohtu, prokuratuuri, politsei või kinnipidamiskoha koosseisuline töötaja, kes on avalik teenistuja.
5)Kriminaalhooldusabiline ei tohi avaldada talle seoses ülesannete täitmisega teatavaks saanud asjaolusid ega andmeid, sealhulgas mistahes isikuandmeid ja isikute vahelisi suhteid puudutavaid andmeid. Saladuse hoidmise kohustus on tähtajatu.
§ 18. Kriminaalhooldusabiliste nimekiri
1)Kriminaalhooldusabilisena võib tegutseda isik, kelle kriminaalhooldusosakonna juhataja on kandnud kriminaalhooldusabiliste nimekirja.
2)Osakonna kriminaalhooldusabiliste nimekirja peab kriminaalhooldusosakonna juhataja, üleriigilist kriminaalhooldusabiliste nimekirja peab Justiitsministeerium.
3)Kriminaalhooldusabiliste nimekirja märgitakse kriminaalhooldusabilise ees- ja perekonnanimi, elukoht, telefon ja töökoht. Kui kriminaalhooldusabiline eelistab tegelemist kindla isikute rühmaga, tehakse selle kohta nimekirja märge.
4)Isik kustutatakse kriminaalhooldusabiliste nimekirjast, kui ta on rikkunud kriminaalhooldaja kohustusi või muul viisil osutunud sobimatuks kriminaalhooldusabilisena tegutsema või on korduvalt põhjendamatult keeldunud kriminaalhooldusülesannete täitmisest või kui isik ei soovi enam kriminaalhooldusabilisena tegutseda.
§ 19. Kriminaalhooldusabilise väljaõpe
Kriminaalhooldusosakond tagab kriminaalhooldusabilise väljaõppe enne tema asumist kriminaalhooldusülesannete täitmisele.
§ 20. Kriminaalhooldusabilise kulude hüvitamine
Kriminaalhooldusabilisele hüvitatakse kriminaalhooldustöö kulud, kuid mitte suurema summa ulatuses kui 10 protsenti kriminaalhooldusametnikule makstavast töötasust.
5. peatükk KRIMINAALHOOLDUSÜHING
§ 21. Kriminaalhooldusühing
1)Valdkonna eest vastutav minister võib halduslepingu alusel anda kriminaalhooldusülesannete täitmise osaliselt mõne kohtu tööpiirkonnas selleks sobivale ja vastavat soovi avaldanud mittetulundusühingule.
2)Kriminaalhooldusühing peab tagama ühtse ja otstarbeka kriminaalhoolduse.
3)Kriminaalhooldusühingu kriminaalhooldusega tegelevatele liikmetele kohaldatakse kriminaalhoolduse teostamisel kriminaalhooldusametniku kohta käivaid sätteid.
4)Kriminaalhooldusühing määrab ühingu liikmed, kes kriminaalhoolduse teostamisel täidavad kriminaalhooldusosakonna juhataja või selle talituse juhataja ülesandeid.
5)Kriminaalhooldusühingu kulude hüvitamise ja rahalise toetuse määramise otsustab valdkonna eest vastutav minister iga-aastase riigieelarve seaduse alusel.
6)Kriminaalhooldusühingu tegevuse järele kriminaalhooldusülesannete täitmisel ja selleks riigi määratud rahalise toetuse kasutamisel valvavad sama piirkonna kriminaalhooldusosakonna juhataja ja valdkonna eest vastutav minister.
7)Kriminaalhooldusosakonna juhataja ja valdkonna eest vastutav minister võivad anda kriminaalhooldusühingule kriminaalhooldusülesannete täitmisel kohustuslikke juhiseid. Valdkonna eest vastutav minister võib kriminaalhooldusühinguga sõlmitud halduslepingu kriminaalhooldusülesannete mittenõuetekohasel täitmisel või kohustuslike juhiste järgimata jätmisel lõpetada halduslepingus sätestatud korras.
7^1)Kriminaalhooldusühingut ei loeta kriminaalhooldusega seotud ülesannete täitmisel õiguskaitseasutuseks isikuandmete kaitse seaduse § 13 lõike 2 tähenduses. Kriminaalhooldusühing on kriminaalhooldusega seotud isikuandmete töötlemisel andmete volitatud töötleja ja on kohustatud isikuandmete töötlemisel järgima vastutava töötleja juhiseid ning isikuandmete kaitse seaduses ning Euroopa Parlamendi ja nõukogu määruses (EL)2016/679 füüsiliste isikute kaitse kohta isikuandmete töötlemisel ja selliste andmete vaba liikumise ning direktiivi 95/46/EÜ kehtetuks tunnistamise kohta (isikuandmete kaitse üldmäärus)(ELT L 119, 04.05.2016, lk 1–88)volitatud töötlejale kehtestatud nõudeid.
7^2)Kriminaalhooldusühing ega selle liikmed ei tohi avaldada neile seoses kriminaalhooldusülesannete täitmisega teatavaks saanud asjaolusid ega andmeid, sealhulgas mistahes isikuandmeid ja isikute vahelisi suhteid puudutavaid andmeid. Saladuse hoidmise kohustus on tähtajatu.
8)Riik soodustab ja toetab eraühingute poolt kriminaalhoolduse teostamist ja nende liikmete väljaõpet.
§ 22. Kriminaalhooldusühingute esindajate nõupidamine
Vähemalt üks kord aastas korraldab valdkonna eest vastutav minister kriminaalhooldusühingute esindajate nõupidamise, millel arutatakse kriminaalhooldusühingute tegevuse finantseerimise ja täiendõppega seotud küsimusi ning kriminaalhoolduse sisulisi küsimusi ning arenguperspektiive.
6. peatükk KRIMINAALHOOLDUSE ETTEVALMISTAMINE
§ 23. Kohtueelse ettekande taotlemine
1)Kohtu, prokuröri või vangla taotlusel nimetab kahtlustatava, süüdistatava või süüdimõistetu elukohajärgse kriminaalhooldusosakonna juhataja kriminaalhooldusametniku, kellele teeb ülesandeks kohtueelse ettekande koostamise.
2)Kriminaalhooldusametnik koostab kahtlustatava, süüdistatava või süüdimõistetu kohta käesoleva seaduse § 24 alusel kohtueelse ettekande ning esitab selle kohtule, prokurörile või vanglale nende soovitud tähtaja jooksul.
§ 24. Kohtueelne ettekanne
1)Kriminaalhooldusametnik koostab kahtlustatava, süüdistatava või süüdimõistetu kohta kohtueelse ettekande, mis sisaldab kokkuvõtet kahtlustatava või süüdistatava isikuomadustest ja sotsiaalsest olukorrast ning arvamust katseaja ja kahtlustatava, süüdistatava või süüdimõistetu suhtes kohaldatavate kohustuste valiku ja nende kohaldamise tähtaja kohta.
2)Kohtueelne ettekanne koosneb kahtlustatava või süüdistatava eluloolistest faktidest ja psühholoogilis-sotsiaalsest prognoosist.
3)Kriminaalhooldusametnik kohtub kahtlustatava või süüdistatavaga, tema lähedastega ja teiste isikutega, sealhulgas alaealise kahtlustatava korral kriminaalmenetluse seadustiku § 35^2  lõikes 2 nimetatud isikuga, kohtueelse ettekande koostamiseks vajaliku teabe kogumise eesmärgil, tutvub riigi- ja kohaliku omavalitsuse asutuste ning tervishoiuteenuse osutaja andmetega kahtlustatava või süüdistatava kohta, nõuab kahtlustatava või süüdistatava seaduslikult esindajalt, õppeasutuse juhilt ja tööandjalt andmeid kahtlustatava või süüdistatava käitumise ja õppimise kohta.
4)Kahtlustatava või süüdistatava eluloolised faktid peavad põhinema tõendatud andmetel ja sisaldama viiteid allikatele, mis kinnitavad kohtueelses ettekandes esitatud andmeid.
6)Alaealise kahtlustatava kohta kohtueelse ettekande koostamisel võetakse arvesse tema haavatavust, samuti tema suhtes varem tehtud individuaalsete hindamiste tulemusi. Kui ettekande aluseks olevad asjaolud menetluse kestel oluliselt muutuvad, koostatakse menetleja taotlusel täiendav ettekanne.
7. peatükk KRIMINAALHOOLDUSE TEOSTAMINE
§ 25. Kriminaalhooldaja nimetamine
Kriminaalhooldusosakonda täitmisele saadetud kohtulahendi või prokuröri määruse alusel nimetab kriminaalhooldusosakonna juhataja kriminaalhooldusalusele konkreetse kriminaalhooldaja, lähtudes nimetatava spetsialiseerumisest ja töökoormusest. Võimaluse korral teostab kriminaalhooldust kriminaalhooldusametnik, kes koostas kohtueelse ettekande.
§ 26. Kriminaalhoolduse teostamine
1)Kriminaalhoolduse teostamise käigus valvab kriminaalhooldaja kohtuotsuses märgitud kohustuste täitmise järele, abistab ja nõustab kriminaalhooldusalust nimetatud kohustuste täitmisel ning osutab talle sotsiaalset kohanemist soodustavat abi.
2)Kriminaalhooldusalusele osutatakse katseaja jooksul abi töö, õppimis- ja elukoha leidmisel, samuti teiste isiklike probleemide lahendamisel.
3)Kriminaalhooldaja peab soodustama kriminaalhooldusaluse võimet igapäevases elus iseseisvalt toime tulla.
4)Kriminaalhoolduse teostamisel peab kriminaalhooldaja austama kriminaalhooldusaluse väärikust.
5)Kriminaalhoolduse teostamiseks vajalikke andmeid töödeldakse vangistusseaduse §-de 5^1 –5^4  kohaselt.
§ 26^1. Kriminaalhooldusalusele keelatud aine tarvitamise kontrollimine
1)Kui kohus on määranud kriminaalhooldusalusele kohustuse mitte tarvitada alkoholi ja narkootikume, on kriminaalhooldajal õigus kontrollida kriminaalhooldusalust ning tuvastada alkoholi ja narkootikumide tarvitamine. Alkoholi või narkootikumide tarvitamise tuvastamisel lähtutakse korrakaitseseaduse §-des 38–41 sätestatud korrast.
2)Kui kriminaalhooldusametnik ei pea vajalikuks muude andmete kogumist ja kriminaalhooldusalune ei nõua alkoholisisalduse kindlaksmääramist veres või väljahingatavas õhus või narkootikumide tarvitamise tuvastamist verest või bioloogilisest vedelikust võetud prooviga, võib piirduda indikaatorvahendi kasutamisega ning isikul esinevate alkoholi või narkootikumide tarvitamise tunnuste kirjeldusega.
3)Indikaatorvahendi kasutamise ning isikul alkoholi või narkootikumide tarvitamise tunnuste esinemise või puudumise kohta koostab kriminaalhooldusametnik protokolli. Indikaatorvahendi kasutamise ning kriminaalhooldusalusel esinenud alkoholi või narkootikumide tarvitamisele viitavate tunnuste protokolli vormi kehtestab valdkonna eest vastutav minister määrusega.
4)Kui kriminaalhooldusalune nõuab alkoholisisalduse kindaksmääramist veres või narkootikumide tarvitamise tuvastamist verest või bioloogilisest vedelikust võetud prooviga, peab kriminaalhooldusalune hüvitama vere- või bioloogilise vedeliku proovi (edaspidi proov)võtmise, säilitamise ja edastamise ning uuringu tegemisega kaasnenud kulutused, välja arvatud juhul, kui proov on negatiivne. Sel juhul kannab kulud vangla. Positiivset proovi kinnitav dokument on täitedokument täitemenetluse seadustiku § 2 lõike 1 punkti 21 tähenduses.
5)Kui proov võetakse tervishoiuteenuse osutaja juures, korraldab kriminaalhooldaja või vangla võetud proovi toimetamise riiklikku ekspertiisiasutusse uuringu tegemiseks ja alkoholi või narkootikumide tarvitamise tuvastamiseks.
6)Kui kriminaalhooldusalune keeldub indikaatorvahendiga kontrollist, proovi andmiseks tervishoiuteenuse osutaja juurde minekust, samuti tervishoiuteenuse osutaja juures proovi andmisest, on tegemist kriminaalhooldaja kontrollile mitteallumisega. Sellisel juhul loeb kriminaalhooldaja kriminaalhooldusaluse tegevuse karistusseadustiku § 75 lõike 1 punkti 3 kohaseks kontrollinõude rikkumiseks.
§ 27. Hoolduskava
1)Pärast kohtuotsuse jõustumist hindab kriminaalhooldaja kriminaalhooldusaluse kriminogeenseid riske ning koostab neist lähtudes kohtuotsuses märgitud kohustuste täitmise ja kriminaalhoolduse läbiviimise kava (edaspidi hoolduskava).
2)Hoolduskava koostamisel osaleb ka kriminaalhooldusalune.
3)Kriminaalhooldaja hindab kriminaalhooldusaluse kriminogeenseid riske katseaja vältel vähemalt üks kord aastas, teeb hoolduskavasse täitmismärked ning vajaduse korral muudab hoolduskava.
5)Kohtule esitatakse hoolduskava ja selle muutmine ning täitmismärked kohtu nõudmisel.
6)Kriminaalhooldusalusele, kellele on määratud või mõistetud üldkasuliku töö tegemine, koostatakse üldkasuliku töö tegemise ajakava.
§ 28. Sotsiaalne rühmatöö
Kriminaalhooldust võib teostada ka sotsiaalse rühmatöö vormis.
§ 28^1. Võrgustikutöö kriminaalhoolduse teostamisel
1)Kriminaalhooldust võib teostada võrgustikutöö vormis nii kriminaalhooldusaluste kui ka kriminaalhooldusalusega seotud isikute puhul, kelle abistamine on vajalik juhtumikorralduse põhimõttel võrgustikutöö raames.
2)Kriminaalhooldajal on kriminaalhoolduse ja võrgustikutöö teostamiseks õigus kaasata asjaomaseid asutusi ja spetsialiste. Õigus võrgustikutööks vajalikke andmeid töödelda on ka võrgustikutöösse kaasatud osapooltel.
3)Kriminaalhooldajal on õigus võrgustikutöösse kaasata järgmisi asutusi ja spetsialiste:
1)Politsei- ja Piirivalveamet;
2)Maksu- ja Tolliamet;
3)kohus;
4)Töötukassa;
5)Sotsiaalkindlustusamet;
6)sotsiaalhoolekandeasutus;
7)kohaliku omavalitsuse üksus;
8)vägivallast või sõltuvusest loobumise toetamise teenuse osutaja;
9)haridusasutus;
10)raviasutus;
11)kohtutäitur;
12)põhjendatud juhul muu asutus või spetsialist.
§ 29. Kriminaalhooldusaluse kohustused
§ 30. Korraline ettekanne
1)Kriminaalhooldaja koostab sellise kriminaalhooldusaluse kohta, kelle kriminogeenseid riske ei ole hinnatud, katseaja jooksul korralisi ettekandeid, mis sisaldavad hinnangut senisele katseajale, ülevaadet kohtuotsuse ja hoolduskava täitmisest ning hoolduskava muutmisest.
2)Korraline ettekanne koostatakse vähemalt iga kuue kuu järel.
4)Korraline ettekanne esitatakse kohtule kohtu nõudmisel.
5)Kriminaalhooldusaluse kohta, kellele on määratud või mõistetud üldkasuliku töö tegemine, koostatakse ning esitatakse korraline ettekanne kohtu või prokuratuuri nõudmisel.
§ 30^1. Ettekanne kriminaalhoolduse lõppemise kohta
1)Kui kriminaalhooldus lõpeb või üldkasulik töö on tehtud, koostab kriminaalhooldusametnik ettekande, mis sisaldab ülevaadet kogu katseajast või üldkasuliku töö kohustuse täitmisest ning kontrollnõuete ja kohustuste täitmisest katseajal.
3)Ettekanne esitatakse kohtule või prokuratuurile selle nõudmisel.
§ 31. Erakorraline ettekanne
1)Kriminaalhooldusametnik esitab kohtule kriminaalhooldusaluse kohta erakorralise ettekande karistusseadustikus või kriminaalmenetluse seadustikus sätestatud juhtudel.
2)Erakorraline ettekanne sisaldab andmeid tuvastatud rikkumise asjaolude kohta, kokkuvõtet kriminaalhooldusaluse seletusest, kriminaalhooldusametniku hinnangut katseaja senisele kulgemisele ning kriminaalhooldusametniku põhjendatud ettepanekut täiendavate kohustuste määramise, käitumiskontrolli tähtaja pikendamise, alaealisele kriminaalhooldusalusele kohaldatavate mõjutusvahendite liigi muutmise või karistuse täitmisele pööramise kohta.
2^1)Erakorraline ettekanne kahtlustatava, süüdistatava või süüdimõistetu poolt elektroonilisele valvele allumise kohustuse rikkumise kohta sisaldab andmeid tuvastatud rikkumise asjaolude kohta, kriminaalhooldusaluse seletuse kokkuvõtet ning kriminaalhooldusametniku ettepanekut elektroonilise valve kohaldamise lõpetamiseks ning vahistamise kohaldamiseks või elektroonilise valve kohaldamise lõpetamiseks ning vangistuse kohaldamiseks. Vangistuse kohaldamise ettepanekule lisatakse ka elektroonilise valve all viibitud päevade arv.
2^2)Kui kriminaalhooldusalune hoidub kõrvale talle määratud narkomaanide sõltuvusravist või seksuaalkurjategijate kompleksravist, esitab selle rikkumise tuvastanud kriminaalhooldusametnik kohtule ettekande, mis sisaldab andmeid rikkumise asjaolude kohta, kokkuvõtet kriminaalhooldusaluse seletusest ning ettepanekut sõltuvusravi või kompleksravi kohaldamise lõpetamiseks ja vangistuse täitmisele pööramiseks.
3)Kui kriminaalhooldusalune hoidub kõrvale talle määratud üldkasuliku töö tegemise kohustuse täitmisest, esitab selle rikkumise tuvastanud kriminaalhooldusametnik prokurörile ettekande, mis sisaldab andmeid rikkumise asjaolude kohta, tehtud üldkasuliku töö tundide arvu ning kokkuvõtet kriminaalhooldusaluse seletusest.
4)Kriminaalhooldusalusele määratud kohustuste kergendamiseks või tühistamiseks, elektroonilise valve tähtaja pikendamiseks või lühendamiseks või esialgu määratud käitumiskontrollist vabastamiseks või selle tähtaja lühendamiseks esitatavas erakorralises ettekandes annab kriminaalhooldusametnik hinnangu katseaja senisele kulgemisele ning esitab põhjendatud ettepaneku.
5)Kriminaalhooldusaluse kohta, kellele on mõistetud või määratud üldkasulik töö, esitatakse kohtule või prokuratuurile erakorraline ettekanne tähtaja kulgemise peatamiseks kriminaalhooldusaluse haiguse või perekondliku olukorra tõttu või ajaks, kui kriminaalhooldusalune on aja-, asendus- või reservteenistuses. Üldkasuliku töö tähtaja kulgemise peatamist käsitlev ettekanne sisaldab andmeid peatamise aluste ja ettepanekut peatamise aja kohta.
6)Kui kahtlustatav, süüdistatav või süüdimõistetu, kellele kohus on kohaldanud elektroonilise valvega ajutist lähenemiskeeldu või lähenemiskeeldu, rikub elektroonilisele valvele allumise kohustust, teavitab kriminaalhooldusametnik viivitamata uurimisasutust või prokuratuuri selle kohustuse rikkumisest. Erakorraline ettekanne rikkumise kohta esitatakse uurimisasutusele või prokuratuurile tema nõudmisel.
§ 32. Kriminaalhooldaja asendamine
1)Kriminaalhooldaja asendatakse, kui:
1)kriminaalhooldusametnik vabastatakse ametist või viiakse üle teise kriminaalhooldusosakonna koosseisu;
2)kriminaalhooldusametniku teenistussuhe on peatatud;
3)kriminaalhoolduse eesmärk ja huvid nõuavad senise kriminaalhooldaja asendamist;
4)kriminaalhooldusalune muudab elukohta.
2)Käesoleva paragrahvi lõike 1 punktis 4 nimetatud juhul võib jätta kriminaalhooldaja asendamata, kui asendamine pole vajalik kriminaalhoolduse eesmärkide saavutamise seisukohalt ega ole majanduslikult põhjendatud.
3)Uue kriminaalhooldaja nimetamisel rakendatakse käesoleva seaduse paragrahvis 25 sätestatut.
8. peatükk LÕPPSÄTTED
§ 36. Kriminaalhooldusametniku ametisse nimetamise erisused
1)Kuni 1999. aasta 31. detsembrini nimetab justiitsminister kriminaalhooldusametnikuks isiku, kes on läbinud justiitsministri kinnitatud koolituse, sooritanud eksami ning kellel on kriminaalhooldustööks vajalikud kõlbelised omadused.
2)Koolitusse valitakse konkursi alusel isikud, kellel on vähemalt keskharidus.
3)Koolitusse võetud isik asub teenistusse kohtu tehnilise sekretäri ametikohale kolmekuulise katseajaga.
4)Koolituse läbinud isik sooritab kriminaalhooldusametniku eksami justiitsministri kinnitatud komisjoni ees.
5)Justiitsminister kinnitab konkursi korras kriminaalhoolduseksami sooritanud isiku kriminaalhooldusametniku ametikohale.
6)Kriminaalhooldusametniku konkursi korra kinnitab justiitsminister.
7)Konkursi läbinud isiku nimetab justiitsminister vastava kohtu kriminaalhooldusametnikuks.
8)Kriminaalhooldusametnik osaleb kutsetöö kõrval Justiitsministeeriumi poolt korraldatavas täiendõppes ning läbib pärast üheaastast koolitust atesteerimise, mille korraldab justiitsministri kinnitatud atesteerimiskomisjon.
9)Kuni kriminaalhooldusametnike ametisse nimetamiseni täidavad kriminaalhooldusametniku ülesandeid käesoleva paragrahvi lõikes 3 nimetatud isikud.
10)Enne 2004. aasta 1. maid ametisse nimetatud kriminaalhooldusametnikele ei laiene käesoleva seaduse § 13 lõike 2 alusel kehtestatavad täiendavad kvalifikatsiooninõuded.
§ 36^1. Kriminaalhooldusnõuniku kohustustest vabastamine
Kriminaalhooldusametnikud vabastatakse neile pandud täiendavatest kriminaalhooldusnõuniku kohustustest vastava kohtu haldusdirektori käskkirjaga alates 2004. aasta 1. maist.
§ 37. Kriminaalhooldusosakonna ja selle talituse juhataja
1)Kuni 2002. aasta 1. jaanuarini nimetab kriminaalhooldusosakonna juhataja ja kriminaalhooldusosakonna talituse juhataja ametisse justiitsminister.
2)Kuni 2002. aasta 1. jaanuarini kohaldatakse kriminaalhooldusosakondade talituste juhatajate ametisse nimetamisel käesoleva seaduse § 36 lõigete 2–6 sätteid.
3)Enne 2006. aasta 1. jaanuarit ametisse nimetatud kriminaalhooldusosakonna juhatajad vormistatakse nende nõusolekul määratud tähtajaks ametisse alates 2006. aasta 1. jaanuarist.
§ 37^1. Kriminaalhooldusosakonna üleviimine vanglate koosseisu
1)Maakohtute juures asuvad kriminaalhooldusosakonnad korraldatakse ümber ja ühendatakse vanglate kriminaalhooldusosakondadeks alates 2008. aasta 1. juunist. Kriminaalhooldusosakondade ja vanglate ühendamist korraldab justiitsminister.
2)Kriminaalhooldusosakonna teenistujate teenistuse jätkamisel vanglate koosseisus ettenähtud ametikohtadel või nende teenistussuhte lõpetamisel kohaldatakse avaliku teenistuse seaduse § 115 lõikes 2 sätestatut.
3)Kriminaalhooldusosakondade teenistujad, kelle teenistusülesanded ja ametinimetus kriminaalhooldusosakondade vanglate osakondadeks muutmise tõttu ei muutu või kelle ametinimetuse muutmisega ei muutu teenistusülesanded, jätkavad teenistust alates 2008. aasta 1. juunist vanglate koosseisus määramata tähtajaga.
4)Justiitsministril ja maakohtute kohtudirektoritel on enne 2008. aasta 1. juunit õigus anda käskkirju teenistujate vabastamiseks koondamise tõttu ja teha riigisekretärile ettepanekuid kuulutada avalik konkurss ametikohtade täitmiseks, lähtudes kriminaalhooldusosakondade struktuurist ja koosseisust. Avaliku teenistuse seaduse § 116 lõike 3 kohase ettepaneku teenistujale asuda teisele ametikohale teeb justiitsminister või tema volitusel maakohtu kohtudirektor või vangla vangladirektor.
§ 38. Seaduse jõustumise hetkel tingimisi karistust kandvate ja tingimisi enne tähtaega vabastatute suhtes kriminaalhoolduse kohaldamine
Isikud, kelle suhtes on enne käesoleva seaduse jõustumist kohaldatud tingimisi karistamist või tingimisi karistusest enne tähtaega vabastamist ning kelle katseaeg seaduse jõustumise hetkeks ei ole lõppenud, võetakse arvele isikute elukohajärgsetes kriminaalhooldusosakondades ühe aasta jooksul pärast seaduse jõustumist.
§ 38^1. Kriminaalhoolduse teostamiseks vajalike andmete töötlemiseks asutatud kriminaalhooldusregister ja selle andmed
Enne 2015. aasta 1. juunit käesoleva seaduse § 26 lõike 5 alusel kriminaalhoolduse teostamiseks vajalike andmete töötlemiseks asutatud andmekogu ja selle andmed liidetakse vangistusseaduse § 5^1  kohaselt asutatava kinnipeetavate, arestialuste, vahistatute ja kriminaalhooldusaluste andmekoguga.
E-identimise ja e-tehingute usaldusteenuste seadus
§ 1. Seaduse reguleerimis- ja kohaldamisala
1)Käesolev seadus reguleerib e-identimist ja e-tehinguteks vajalikke usaldusteenuseid ning riikliku järelevalve korraldust ulatuses, milles need ei ole reguleeritud Euroopa Parlamendi ja nõukogu määruses (EL)nr 910/2014 e-identimise ja e-tehingute jaoks vajalike usaldusteenuste kohta siseturul ja millega tunnistatakse kehtetuks direktiiv 1999/93/EÜ (ELT L 257, 28.08.2014, lk 73–114).
2)E-identimisele ja e-tehinguteks vajalikele usaldusteenustele kohaldatakse käesolevat seadust ja muid riigisiseseid õigusakte, kui Euroopa Parlamendi ja nõukogu määruse (EL)nr 910/2014 järgi tuleb lähtuda riigisisesest õigusest või kui määrus annab võimaluse reguleerida teatavaid valdkondi riigisisese õigusega.
3)Käesolevas seaduses sätestatud haldusmenetlusele kohaldatakse haldusmenetluse seadust, arvestades käesoleva seaduse erisusi.
4)Käesolevas seaduses reguleeritud ettevõtja majandustegevuse alustamisele, teostamisele ja lõppemisele kohaldatakse majandustegevuse seadustiku üldosa seadust, võttes arvesse käesolevast seadusest ning Euroopa Parlamendi ja nõukogu määrusest (EL)nr 910/2014 tulenevaid erisusi.
5)Käesolevas seaduses sätestatud e-identimise süsteemide usaldusväärsuse taseme hindamise nõudeid, tingimusi ja korda ei rakendata isikut tõendavate dokumentide seaduse alusel välja antud isikut tõendavatel dokumentidel põhinevate e-identimise süsteemide suhtes.
§ 2. Pädev asutus
 Euroopa Parlamendi ja nõukogu määruse (EL)nr 910/2014 artikli 7 punktis f ning artiklites 9 ja 12 sätestatud ülesandeid täidab Riigi Infosüsteemi Amet (edaspidi pädev asutus).
2. peatükk Usaldusteenus ja usaldusteenuse osutaja
§ 3. Usaldusnimekiri ja usaldusteenuse infrastruktuur
1)Euroopa Parlamendi ja nõukogu määruse (EL)nr 910/2014 artikli 22 kohast usaldusnimekirja (edaspidi usaldusnimekiri)peab pädev asutus.
2)Pädev asutus võib korraldada usaldusteenuse infrastruktuuri loomise, haldamise ja ajakohastamise vastavalt Euroopa Parlamendi ja nõukogu määruse (EL)nr 910/2014 artikli 17 lõikele 5.
3)Usaldusteenuse infrastruktuuri loomise, haldamise ja ajakohastamise nõuded ning korra võib kehtestada valdkonna eest vastutav minister määrusega.
§ 4. Turvaintsidentidest teavitamise kohustus
 Usaldusteenuse osutaja teavitab pädevat asutust Euroopa Parlamendi ja nõukogu määruse (EL)nr 910/2014 artikli 19 lõike 2 kohasest turvaintsidendist viivitamata, kuid mitte hiljem kui 24 tunni jooksul pärast sellest teadasaamist.
§ 5. Nõuded kvalifitseeritud usaldusteenuse osutajale ja usaldusteenuse osutamisele
1)Kvalifitseeritud usaldusteenuse osutaja ja usaldusteenus peavad vastama Euroopa Parlamendi ja nõukogu määruses (EL)nr 910/2014 ning käesolevas seaduses sätestatud nõuetele ning usaldusteenust kirjeldavatele avalikult heakskiidetud ja kättesaadavatele spetsifikatsioonidele.
2)Euroopa Parlamendi ja nõukogu määruse (EL)nr 910/2014 artikli 13 lõigetes 1 ja 2 sätestatud kahju hüvitamise tagamiseks on kvalifitseeritud usaldusteenuse osutaja kohustatud kvalifitseeritud usaldusteenuse osutamise kestel omama vastutuskindlustust, mille kindlustussumma aastas on vähemalt üks miljon eurot iga kindlustusjuhtumi kohta ja vähemalt üks miljon eurot kõigi juhtumite kohta kokku, või samas mahus võrreldavat tagatist või rahalisi vahendeid asjakohase tõendusega.
2^1)Kvalifitseeritud usaldusteenuse osutaja teeb avalikkusele kättesaadavaks andmed käesoleva paragrahvi lõikes 2 nimetatud kehtiva vastutuskindlustuse lepingu, tagatise või rahaliste vahendite olemasolu ja ulatuse kohta viisil, mis võimaldab veenduda võimekuses tagada kahju hüvitamine.
3)Kvalifitseeritud usaldusteenuse osutaja dokumenteerib usaldusteenuse osutamisel tehtud toimingud ning säilitab sellekohast tegevuslogi kümme aastat kirje loomisest arvates.
4)Kvalifitseeritud usaldusteenuse osutajal peab olema teenuse järjepidevuse tagamiseks ajakohane tegevuse lõpetamise kava, mis sisaldab vähemalt järgmist:
1)kliendi, lepingupartneri ja teise huvitatud osapoole teavitamise ning usaldusteenuse osutamisega seotud lepingu lõpetamise kord;
2)käesoleva paragrahvi lõigetes 3 ja 7 nimetatud andmete säilitamise kord;
3)kord teenuse osutamisega seotud privaatvõtmete, varukoopiate või kasutusest eemaldatud võtmete hävitamise kohta viisil, et neid ei oleks võimalik taastada;
4)riistvara hävitamise või lähtestamise kord sõltuvalt konkreetsetest turvalisusnõuetest.
5)Kvalifitseeritud usaldusteenuse osutaja tuvastab enne kvalifitseeritud sertifikaadi väljastamist isikusamasuse, kontrollib seda isikut tõendavate dokumentide seaduse § 2 lõikes 2 nimetatud dokumendi, välisriigis väljastatud kehtiva reisidokumendi või isikut tõendavate dokumentide seaduse § 4 lõikes 1 sätestatud tingimustele vastava muu dokumendi alusel ning kontrollib esitatud teabe usaldusväärsust. Juriidilisele isikule sertifikaadi väljastamisel kontrollib usaldusteenuse osutaja lisaks esindusõiguse olemasolu.
6)Kvalifitseeritud usaldusteenuse osutaja keeldub teenuse osutamisest, kui isikusamasuse või esindusõiguse tuvastamisel esitatud teabe kontrollimisel tekib kahtlus esitatud andmete õigsuses või dokumendi ehtsuses.
7)Kvalifitseeritud usaldusteenuse osutaja säilitab tõendit isikusamasuse tuvastamise kohta kümme aastat kvalifitseeritud sertifikaadi kehtivusaja lõpust arvates.
8)Kui kvalifitseeritud usaldusteenuse osutaja lõpetab mõne usaldusteenuse osutamise, kuid jätkab majandustegevust, on ta kohustatud säilitama käesoleva paragrahvi lõigetes 3 ja 7 nimetatud andmeid samades lõigetes nimetatud tähtaja jooksul ning võimaldama usaldusteenuse vahendusel tehtud toimingute õigsuse kontrolli nende alusel.
9)Kvalifitseeritud usaldusteenuse osutaja töötajal, kes tegeleb usaldusteenuse osutamisega, ei tohi olla kehtivat karistust tahtlikult toimepandud kuriteo eest.
§ 6. Kvalifitseeritud usaldusteenuse osutaja loakohustus ja usaldusnimekirja kandmine
1)Kvalifitseeritud usaldusteenuse osutamiseks peab isikul ja tema osutataval usaldusteenusel olema Euroopa Parlamendi ja nõukogu määruse (EL)nr 910/2014 artikli 21 lõike 2 kohane kvalifitseeritud staatus, mida tõendab asjaomane luba.
2)Luba kehtib kaks aastat.
3)Kvalifitseeritud usaldusteenuse osutaja ja usaldusteenus kantakse usaldusnimekirja loa kehtivusajaks.
§ 7. Loa taotlemine
1)Loa andmise taotluse lahendab pädev asutus.
2)Pädev asutus lahendab taotluse pärast nõuetekohaste andmete ja dokumentide saamist:
1)esmakordse loa taotluse korral 80 päeva jooksul;
2)korduva loa taotluse korral 50 päeva jooksul.
3)Taotluses esitatakse lisaks majandustegevuse seadustiku üldosa seaduse § 19 lõikes 2 sätestatule:
1)usaldusteenuse nimetus, kirjeldus, osutamise põhimõtted, sertifikaat ning vastavushindamise aruanne;
2)tõend riiklike ja taotleja elu- või asukoha kohalike maksude võla puudumise kohta, kui need andmed ei ole kättesaadavad seaduse alusel asutatud andmekogust.
4)Käesoleva paragrahvi lõikes 3 nimetatud usaldusteenuse osutamise põhimõtted tuleb esitada ammendavalt kirjeldatult. Ammendavat kirjeldatust eeldatakse, kui need on esitatud kujul, mis on kooskõlas Euroopa Telekommunikatsiooni Standardite Instituudi avaldatud usaldusteenuse osutamise põhimõtteid käsitlevate standardite või muu samaväärse avalikult heakskiidetud ja kättesaadava spetsifikatsiooni nõuetega.
5)Pädev asutus võib taotluse menetlemise käigus nõuda taotluse esitajalt esitatud andmete kohta täpsustavat teavet, mis on vajalik taotluse menetlemiseks, ning teha esitatud andmete kontrollimiseks päringuid riigiasutusele ning kohaliku omavalitsuse üksusele.
6)Esmakordse ja korduva loa taotluse läbivaatamise eest tasutakse riigilõivu riigilõivuseaduses sätestatud määras.
§ 8. Loa kontrolliese
 Pädev asutus annab loa, kui:
1)taotleja ja usaldusteenus vastavad Euroopa Parlamendi ja nõukogu määruse (EL)nr 910/2014 artikli 24 lõike 2 punktides e, f, g ja k ning käesoleva seaduse § 5 lõigetes 2, 4 ja 9 sätestatud nõuetele;
2)taotleja on läbinud Euroopa Parlamendi ja nõukogu määruse (EL)nr 910/2014 artiklis 20 nimetatud vastavushindamise;
3)taotlejal puudub riiklike ja tema elu- või asukoha kohalike maksude võlg.
§ 9. Loa andmisest keeldumine ja loa kehtetuks tunnistamine
1)Lisaks majandustegevuse seadustiku üldosa seaduse § 25 lõikes 1 sätestatule võib loa andmisest keelduda, kui esineb vähemalt üks järgmistest asjaoludest:
1)esitatud taotluse ja vastavushindamise tulemuse alusel ei vasta usaldusteenuse loa taotluse esitaja või usaldusteenus Euroopa Parlamendi ja nõukogu määruse (EL)nr 910/2014 või käesoleva seaduse nõuetele;
2)taotlejal on riiklike või taotleja elu- või asukoha kohalike maksude võlg;
3)taotleja keeldub andmast Euroopa Parlamendi ja nõukogu määruse (EL)nr 910/2014 ja käesoleva seaduse alusel nõutud täiendavat või olulist teavet.
2)Pädev asutus tunnistab loa kehtetuks, kui:
1)kehtetuks tunnistamist taotleb usaldusteenuse osutaja;
2)pärast loa andmist selgub, et usaldusteenuse osutaja või tema pakutav usaldusteenus ei vasta Euroopa Parlamendi ja nõukogu määruse (EL)nr 910/2014 või käesoleva seaduse nõuetele ja usaldusteenuse osutaja ei ole pädeva asutuse antud tähtaja jooksul viinud oma tegevust nõuetega kooskõlla;
3)usaldusteenuse osutaja on lõpetanud usaldusteenuse osutamise.
3)Enne usaldusteenuse osutamise lõpetamist teavitab selle osutaja pädevat asutust lõpetamise kavatsusest ning taotleb loa kehtetuks tunnistamist.
4)Loa kehtetuks tunnistamisel kustutatakse usaldusteenuse osutaja ja usaldusteenus usaldusnimekirjast.
§ 10. Kvalifitseerimata usaldusteenuse osutaja ja usaldusteenuse usaldusnimekirja kandmine
1)Usaldusnimekirja võib kanda ka kvalifitseerimata usaldusteenuse osutaja ja usaldusteenuse. Usaldusnimekirja kandmiseks teeb pädev asutus usaldusnimekirja kandmise otsuse.
2)Kvalifitseerimata usaldusteenuse osutaja ja usaldusteenuse nimekirja kandmise taotlemisele, usaldusnimekirja kandmisest keeldumisele ja usaldusnimekirjast kustutamisele kohaldatakse käesoleva seaduse §-des 7 ja 9 sätestatut.
3)Kvalifitseerimata usaldusteenuse osutaja ja usaldusteenus kantakse nimekirja kaheks aastaks.
4)Kvalifitseerimata usaldusteenuse osutaja ja usaldusteenuse usaldusnimekirja kandmise taotluse läbivaatamise eest, korduva kandmise taotluse läbivaatamise eest ja andmete muutmise taotluse eest tasutakse riigilõivu riigilõivuseaduses sätestatud määras.
§ 11. Nõuded usaldusnimekirja kantud kvalifitseerimata usaldusteenuse osutajale ja usaldusteenusele
1)Kvalifitseerimata usaldusteenuse osutaja ja usaldusteenus peavad usaldusnimekirja kandmiseks vastama Euroopa Parlamendi ja nõukogu määruses (EL)nr 910/2014 ja käesolevas seaduses sätestatud nõuetele ning usaldusteenust kirjeldavatele avalikult heakskiidetud ja kättesaadavatele spetsifikatsioonidele.
2)Kvalifitseerimata usaldusteenuse osutajal ei tohi olla riiklike ega tema elu- või asukoha kohalike maksude võlga.
3)Käesoleva paragrahvi lõikes 1 sätestatud nõuetele vastavuse hindamiseks peab kvalifitseerimata usaldusteenuse osutaja läbima Euroopa Parlamendi ja nõukogu määruse (EL)nr 910/2014 artikli 3 punkti 18 kohase vastavushindamisasutuse teostatava usaldusteenuse vastavushindamise enne usaldusteenuse alustamist ja edaspidi vähemalt iga kahe aasta järel.
§ 12. Soovituslikud juhendid ja vastavushindamise kord
1)Valdkonna eest vastutav minister või pädev asutus võib anda käesoleva seaduse §-des 5 ja 11 sätestatud nõuete järgimiseks soovituslikke juhendeid.
2)Valdkonna eest vastutav minister kehtestab määrusega usaldusteenuse osutaja ja usaldusteenuse vastavushindamise korra.
3)Valdkonna eest vastutav minister võib käskkirjaga nimetada asjakohase asutuse või sõlmida halduslepingu isikuga, kes sertifitseerib kvalifitseeritud e-allkirja andmise vahendite vastavust Euroopa Parlamendi ja nõukogu määruse (EL)nr 910/2014 nõuetele.
4)Käesoleva paragrahvi lõikes 3 nimetatud halduslepingu sõlmimisel teeb ülesande täitmise üle haldusjärelevalvet Majandus- ja Kommunikatsiooniministeerium. Kui haldusleping lõpetatakse ühepoolselt või esineb muu põhjus, mis takistab ülesande täitmise jätkamist, korraldab selle edasise täitmise Majandus- ja Kommunikatsiooniministeerium.
§ 13. Usaldusteenuse osutamisega seotud asjaolude muutumisest teatamine
1)Usaldusteenuse osutaja teavitab viivitamata pädevat asutust loa taotluses ja usaldusnimekirja kandmise taotluses esitatud andmete muutumisest.
2)Kui usaldusteenuse osutaja usaldusnimekirjas kajastatud andmed muutuvad, esitab usaldusteenuse osutaja andmete muutmise taotluse ning pädev asutus teeb muudatuse usaldusnimekirjas 14 päeva jooksul käesoleva seaduse §-s 7 nimetatud menetluseta.
3)Kui muutub usaldusteenuse sisu, on pädeval asutusel õigus nõuda käesoleva seaduse §-s 7 nimetatud taotluse uuesti esitamist.
4)Usaldusnimekirjas kajastatud andmete muutmise taotluse läbivaatamise eest tasutakse riigilõivu riigilõivuseaduses sätestatud määras.
§ 14. Usaldusteenuse osutaja ja usaldusteenuse usaldusnimekirja kandmise tähtaeg
 Pädev asutus kannab usaldusteenuse osutaja ja usaldusteenuse usaldusnimekirja kümne päeva jooksul käesoleva seaduse § 6 lõike 1 kohase loa andmisest või § 10 lõike 1 kohase otsuse tegemisest arvates.
§ 15. Usaldusnimekirja avaldamine ja kinnitamine
1)Pädev asutus avaldab usaldusteenuse osutajate ja usaldusteenuste loetelu oma veebilehel.
2)Pädev asutus kinnitab usaldusnimekirja avaliku võtme ja sellele vastava privaatvõtmega.
3)Usaldusnimekirja kinnitamiseks kasutatava avaliku võtme ja sellele vastava privaatvõtme loomise korraldab valdkonna eest vastutav minister käskkirjaga.
4)Usaldusnimekirja kinnitamiseks kasutatava avaliku võtme kehtestab ja sellele vastava privaatvõtme kasutusala määrab valdkonna eest vastutav minister määrusega.
§ 16. E-allkirja ja e-templi sertifikaat ning nende kehtivusaeg
1)E-allkirja kvalifitseeritud sertifikaadi nõuded on sätestatud Euroopa Parlamendi ja nõukogu määruse (EL)nr 910/2014 artiklis 28.
2)E-templi kvalifitseeritud sertifikaadi nõuded on sätestatud Euroopa Parlamendi ja nõukogu määruse (EL)nr 910/2014 artiklis 38.
3)Käesolevas paragrahvis ja §-des 17–21 sätestatut kohaldatakse usaldusnimekirja kantud usaldusteenuse kasutaja sertifikaadile.
4)Sertifikaat hakkab kehtima selles märgitud kehtivusaja algusest, kuid mitte enne sertifikaadi andmete kandmist selle väljaandja peetavasse sertifikaatide andmebaasi.
5)Sertifikaadi kehtivus lõpeb sertifikaadis märgitud kehtivuse lõppemise tähtpäeval või sertifikaadi kehtetuks tunnistamisel.
§ 17. Sertifikaadi kehtivuse peatamine
1)Usaldusteenuse osutajal on õigus peatada usaldusteenuse sertifikaadi kehtivus, kui tekib kahtlus, et sertifikaati on kantud valeandmed või sertifikaadis sisalduvale avalikule võtmele vastavat privaatvõtit on võimalik kasutada sertifikaadi omaja nõusolekuta.
2)Usaldusteenuse osutaja on kohustatud sertifikaadi kehtivuse peatama, kui seda taotleb:
1)sertifikaadi omaja;
2)pädev asutus või Andmekaitse Inspektsioon;
3)kohus, prokuratuur või kriminaalasjas kohtueelne uurimisasutus süüteo tõkestamiseks.
3)Usaldusteenuse osutaja kannab pärast sertifikaadi kehtivuse peatamist viivitamata andmed kehtivuse peatamise kohta enda peetavasse sertifikaatide andmebaasi ning peab arvestust sertifikaadi kehtivuse peatamise aja, aluse ja taotleja ning peatatuse lõpetamise kohta.
4)Usaldusteenuse osutaja teavitab sertifikaadi kehtivuse peatamisest viivitamata sertifikaadi omajat.
5)Sertifikaadi kehtivuse peatatuse ajal antud e-allkiri või e-tempel on kehtetu.
6)Usaldusteenuse osutaja, kelle pakutav usaldusteenus ei võimalda sertifikaadi peatamist, rakendab käesoleva seaduse §-des 19 ja 20 sätestatut.
§ 18. Peatatud sertifikaadi kehtivuse taastamine
1)Usaldusteenuse osutaja taastab peatatud sertifikaadi kehtivuse sertifikaadi omaja või peatamist nõudnud isiku või asutuse taotluse alusel kehtivuse taastamise andmete kandmisega usaldusteenuse osutaja peetavasse sertifikaatide andmebaasi.
2)Käesoleva seaduse § 17 lõike 2 punkti 1 alusel peatatud sertifikaadi kehtivuse taastamisel kontrollib sertifikaadi väljastanud kvalifitseeritud usaldusteenuse osutaja isikusamasust käesoleva seaduse § 5 lõike 5 kohaselt.
3)Käesoleva seaduse § 17 lõike 2 punktides 2 ja 3 nimetatud juhtudel saab sertifikaadi kehtivuse taastamist taotleda peatamise algataja.
4)Usaldusteenuse osutaja teavitab peatatud sertifikaadi kehtivuse taastamisest viivitamata sertifikaadi omajat.
§ 19. Sertifikaadi kehtetuks tunnistamine
1)Usaldusteenuse osutaja tunnistab sertifikaadi kehtetuks taotluse alusel või omal algatusel.
2)Usaldusteenuse osutaja tunnistab sertifikaadi kehtetuks, kui seda taotleb:
1)sertifikaadi omaja;
2)pädev asutus või Andmekaitse Inspektsioon;
3)kohus, prokuratuur või kriminaalasjas kohtueelne uurimisasutus.
3)Kui sertifikaadi omajal on kahtlus, et sertifikaadis sisalduvale avalikule võtmele vastavat privaatvõtit on võimalik kasutada tema nõusolekuta, peab ta taotlema sertifikaadi kehtetuks tunnistamist.
4)Sertifikaadi kehtetuks tunnistamise aluseks on:
1)sertifikaadi omaja taotlus;
2)sertifikaadis nimetatud avalikule võtmele vastava privaatvõtme kasutamise võimalus ilma sertifikaadi omaja nõusolekuta;
3)sertifikaadi omajale eestkostja määramine ulatuses, mis välistab sertifikaadi kasutamise;
4)sertifikaadi omaja surm või surnuks tunnistamine;
5)sertifikaadi omaja tegevuse lõpetamise tõttu tema registrist kustutamine;
6)avalik-õigusliku ameti kandjast sertifikaadi omaja ametist vabastamine või tagandamine;
7)sertifikaadi omaja poolt sertifikaadi saamiseks usaldusteenuse osutajale valeandmete esitamine;
8)usaldusteenuse osutamise lõpetamine;
9)usaldusteenuse osutaja sellise privaatvõtme usaldusväärsuse kadu, mida kasutati sertifikaadi väljastamiseks;
10)sertifikaadi omaja poolt usaldusteenuse kasutustingimustes nimetatud olulise kohustuse rikkumine;
11)usaldusteenuse osutamise põhimõtetes nimetatud sertifikaadi kehtetuks tunnistamist käsitleva asjaolu ilmnemine;
12)sertifikaati kantud andmetes või sertifikaadis vea ilmnemine;
13)kohtu, prokuratuuri või kriminaalasjas kohtueelse uurimisasutuse taotlus;
14)sertifikaadi omamise aluseks oleva lepingu lõppemine või lõpetamine;
15)muud seaduses sätestatud juhud.
5)Isikut tõendavate dokumentide seaduse § 2 lõikes 2 nimetatud dokumendile kantud sertifikaadi kehtetuks tunnistamisel lähtutakse isikut tõendavate dokumentide seaduses sätestatust.
§ 20. Sertifikaadi kehtetuks tunnistamise menetlus
1)Usaldusteenuse osutaja algatab sertifikaadi kehtetuks tunnistamise menetluse taotluse alusel või käesoleva seaduse § 19 lõikes 4 sätestatud aluse ilmnemisel.
2)Käesoleva seaduse § 19 lõike 4 alusel sertifikaadi kehtetuks tunnistamise taotlusele lisatakse kehtetuks tunnistamise alust tõendavad dokumendid.
3)Usaldusteenuse osutaja on kohustatud kontrollima sertifikaadi kehtetuks tunnistamise taotlemise seadusliku aluse olemasolu ning kandma kehtetuks tunnistamise viivitamata enda peetavasse sertifikaatide andmebaasi.
4)Sertifikaadi kehtivus lõpeb sertifikaadi kehtetuks tunnistamise andmete kandmisel usaldusteenuse osutaja peetavasse sertifikaatide andmebaasi.
5)Usaldusteenuse osutaja teavitab sertifikaadi kehtetuks tunnistamisest viivitamata sertifikaadi omajat. Käesoleva seaduse § 19 lõike 4 punktis 4 nimetatud juhul teavitab usaldusteenuse osutaja sertifikaadi kehtetuks tunnistamisest pärijat või surnuks tunnistamist taotlenud huvitatud isikut.
6)Usaldusteenuse osutaja on kohustatud säilitama sertifikaadi kehtetuks tunnistamise põhjust tõendavaid dokumente käesoleva seaduse § 5 lõikes 3 sätestatud tähtaja jooksul.
§ 21. Sertifikaadi kehtivuse seadusliku aluseta peatamise ja kehtetuks tunnistamise tagajärg
 Isik või asutus, kelle tahtluse või raske hooletuse tõttu on ilma seadusliku aluseta peatatud sertifikaadi kehtivus või tunnistatud sertifikaat kehtetuks, on kohustatud hüvitama sertifikaadi kehtivuse peatamise või kehtetuks tunnistamisega põhjustatud kahju.
2^1. peatükk E-identimise süsteem
§ 21^1. E-identimise süsteemi usaldusväärsuse taseme samaväärsuse hindamine
1)E-identimise süsteemi usaldusväärsuse taseme samaväärsuse hindamiseks Euroopa Parlamendi ja nõukogu määruse (EL)nr 910/2014 artikli 8 lõike 2 punktides b ja c sätestatud usaldusväärsuse tasemega esitab e-identimise teenuse osutaja pädevale asutusele taotluse ja e-identimise süsteemi usaldusväärsuse taset käsitlevad dokumendid.
2)Kui e-identimise teenuse osutaja esitatud teabest nähtub, et e-identimise süsteemi usaldusväärsuse tase on samaväärne e-identimise teenuse osutaja märgitud Euroopa Parlamendi ja nõukogu määruse (EL)nr 910/2014 artikli 8 lõike 2 punktis b või c sätestatud usaldusväärsuse tasemega, teeb pädev asutus otsuse e-identimise süsteemi usaldusväärsuse taseme samaväärsuse kohta.
3)Kui e-identimise teenuse osutaja esitatud teabest ei nähtu käesoleva paragrahvi lõikes 2 nimetatud samaväärsust, teeb pädev asutus otsuse e-identimise süsteemi usaldusväärsuse tasemele hinnangu andmata jätmise kohta.
4)Pädev asutus lahendab e-identimise süsteemi usaldusväärsuse taseme samaväärsuse hindamiseks esitatud taotluse ja teeb käesoleva paragrahvi lõikes 2 või 3 nimetatud otsuse 80 päeva jooksul pärast nõuetekohaste andmete ja dokumentide saamist.
5)Pädev asutus seab käesoleva paragrahvi lõikes 2 nimetatud otsusele kuni kolmeaastase kehtivusaja.
6)E-identimise süsteemi usaldusväärsuse taseme samaväärsuse hindamise täpsemad tingimused ja korra kehtestab valdkonna eest vastutav minister määrusega.
7)E-identimise süsteemi usaldusväärsuse taseme samaväärsuse hindamise taotluse läbivaatamise eest tasub taotleja riigilõivu riigilõivuseaduses sätestatud määras.
§ 21^2. E-identimise süsteemi muudatustest teavitamine ja usaldusväärsuse taseme samaväärsuse otsuse kehtetuks tunnistamine
1)E-identimise teenuse osutaja teavitab kirjalikku taasesitamist võimaldavas vormis pädevat asutust viivitamata, kuid hiljemalt 30 päeva enne e-identimise süsteemi usaldusväärsuse taset mõjutada võivate muudatuste jõustamist.
2)Kui muudatusest teavitamine ei ole enne selle jõustamist võimalik, teavitab e-identimise teenuse osutaja pädevat asutust muudatusest hiljemalt muudatuse jõustamisele järgneval päeval.
3)Pädev asutus võib käesoleva seaduse § 21^1  lõikes 2 nimetatud otsuse kehtetuks tunnistada, kui esineb vähemalt üks järgmistest asjaoludest:
1)e-identimise teenuse osutaja ei täida käesoleva paragrahvi lõikes 1 sätestatud teavitamiskohustust;
2)käesoleva paragrahvi lõikes 1 nimetatud muudatus põhjustab pädeva asutuse hinnangul e-identimise süsteemi usaldusväärsuse taseme languse;
3)pädevale asutusele saab teatavaks asjaolu, mis oleks põhjustanud käesoleva seaduse § 21^1  lõikes 2 nimetatud otsuse tegemata jätmise;
4)pädevale asutusele saab e-identimise teenuse osutaja või e-identimise süsteemi kohta teatavaks asjaolu, mis kujutab ohtu avalikule korrale või riigi julgeolekule.
4)Pädev asutus võib käesoleva seaduse § 21^1  lõike 2 alusel tehtud otsuse kehtetuks tunnistamisest teavitada avalikkust, informeerides enne seda ka e-identimise teenuse osutajat.
3. peatükk Järelevalve
§ 22. Riiklik ja haldusjärelevalve
 Riiklikku ja haldusjärelevalvet Euroopa Parlamendi ja nõukogu määruses (EL)nr 910/2014 ning käesolevas seaduses sätestatud nõuete täitmise üle teeb pädev asutus.
§ 23. Riikliku järelevalve erimeetmed ja erisused
1)Korrakaitseorgan võib käesolevas seaduses sätestatud riikliku järelevalve tegemiseks kohaldada korrakaitseseaduse §-des 30–32 ja 49–52 sätestatud riikliku järelevalve erimeetmeid korrakaitseseaduses sätestatud alusel ja korras.
2)Korrakaitseseaduse §-des 49–52 sätestatud meetmeid võib kohaldada üksnes sisenemisel usaldusteenuse osutaja esindaja juuresolekul ruumi, mida kasutatakse teenuse osutamiseks.
4. peatükk Rakendussätted
§ 24. Digitaalallkiri ja digitaalne tempel
1)Digitaalallkirja loetakse e-allkirjaks, mis vastab Euroopa Parlamendi ja nõukogu määruse (EL)nr 910/2014 artikli 3 punktis 12 sätestatud kvalifitseeritud e-allkirja nõuetele.
2)Digitaalset templit loetakse e-templiks, mis vastab Euroopa Parlamendi ja nõukogu määruse (EL)nr 910/2014 artikli 3 punktis 27 sätestatud kvalifitseeritud e-templi nõuetele.
§ 25. Enne käesoleva seaduse jõustumist antud digitaalallkiri ja digitaalne tempel ning registrisse kantud sertifitseerimisteenuse osutaja
1)Enne käesoleva seaduse jõustumist digitaalallkirja seaduse alusel antud digitaalallkiri kehtib edasi ja on õiguslikult tähenduselt samaväärne Euroopa Parlamendi ja nõukogu määruse (EL)nr 910/2014 ning käesoleva seaduse nõuetele vastava kvalifitseeritud e-allkirjaga, kui see vastab kõikidele järgmistele tingimustele:
1)see on tehniliste ja organisatsiooniliste vahendite süsteemi abil moodustatud andmete kogum, mida allkirjastaja kasutab, märkimaks oma seost dokumendiga;
2)see moodustatakse turvalises allkirjastamise vahendis sisalduva privaatvõtme abil, millele vastab üheselt avalik võti;
3)koos selle kasutamise süsteemiga võimaldab see üheselt tuvastada isikut, kelle nimel allkiri on antud, kindlaks teha allkirja andmise aega ja siduda digitaalallkirja andmetega viisil, mis välistab võimaluse tuvastamatult muuta allkirjastatud andmeid või nende tähendust pärast allkirja andmist;
4)see on antud digitaalallkirja seaduse kohasesse sertifitseerimise registrisse kantud usaldusteenuse sertifikaati kasutades.
2)Enne käesoleva seaduse jõustumist digitaalallkirja seaduse alusel väljastatud digitaalse templi sertifikaat kehtib edasi ja sellega antud e-tempel on õiguslikult tähenduselt samaväärne Euroopa Parlamendi ja nõukogu määruse (EL)nr 910/2014 ning käesoleva seaduse nõuetele vastava kvalifitseeritud e-templiga, kui see vastab kõikidele järgmistele tingimustele:
1)see on tehniliste ja organisatsiooniliste vahendite süsteemi abil moodustatud andmete kogum, mida sertifikaadi omaja kasutab, tõendamaks digitaalse dokumendi terviklust ning oma seost dokumendiga;
2)see moodustatakse turvalises allkirjastamise vahendis sisalduva privaatvõtme abil, millele vastab üheselt avalik võti;
3)koos selle kasutamise süsteemiga võimaldab see üheselt tuvastada isikut, kelle nimel tempel on antud, kindlaks teha templi andmise aega ja siduda dokumendi andmetega viisil, mis välistab võimaluse tuvastamatult muuta tembeldatud andmeid või nende tähendust pärast templi andmist;
4)see on antud digitaalallkirja seaduse kohasesse sertifitseerimise registrisse kantud usaldusteenuse sertifikaati kasutades.
3)Käesoleva seaduse jõustumise hetkel sertifitseerimise registrisse kantud sertifitseerimisteenuse osutaja loetakse kvalifitseeritud usaldusteenuse osutajaks Euroopa Parlamendi ja nõukogu määruse (EL)nr 910/2014 artikli 51 lõikes 3 sätestatud eritingimust arvestades.
Mahepõllumajanduse seadus
§ 1. Seaduse reguleerimisala
1)Käesolev seadus sätestab mahepõllumajanduse valdkonnas tegutsemise nõuded osas, mis ei ole kehtestatud Euroopa Liidu määrustega, samuti mahepõllumajanduse valdkonnas tegeleva isiku üle riikliku järelevalve teostamise alused ja ulatuse ning vastutuse nimetatud õigusaktidega kehtestatud nõuete rikkumise eest.
2)Euroopa Liidu õigusaktides ja käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades Euroopa Parlamendi ja nõukogu määruse (EL)2017/625, mis käsitleb ametlikku kontrolli ja muid ametlikke toiminguid, mida tehakse eesmärgiga tagada toidu- ja söödaalaste õigusnormide ning loomatervise ja loomade heaolu, taimetervise- ja taimekaitsevahendite alaste õigusnormide kohaldamine, millega muudetakse Euroopa Parlamendi ja nõukogu määruseid (EÜ)nr 999/2001, (EÜ)nr 396/2005, (EÜ)nr 1069/2009, (EÜ)nr 1107/2009, (EL)nr 1151/2012, (EL)nr 652/2014, (EL)2016/429 ja (EL)2016/2031, nõukogu määruseid (EÜ)nr 1/2005 ja (EÜ)nr 1099/2009 ning nõukogu direktiive 98/58/EÜ, 1999/74/EÜ, 2007/43/EÜ, 2008/119/EÜ ja 2008/120/EÜ ning millega tunnistatakse kehtetuks Euroopa Parlamendi ja nõukogu määrused (EÜ)nr 854/2004 ja (EÜ)nr 882/2004, nõukogu direktiivid 89/608/EMÜ, 89/662/EMÜ, 90/425/EMÜ, 91/496/EMÜ, 96/23/EÜ, 96/93/EÜ ja 97/78/EÜ ja nõukogu otsus 92/438/EMÜ (ametliku kontrolli määrus)(ELT L 95, 07.04.2017, lk 1–142), muude Euroopa Liidu õigusaktide ja käesoleva seaduse erisusi.
3)Valdkonna eest vastutav minister võib oma pädevuse piires kehtestada mahepõllumajanduse nõuete kohaldamiseks õigusakte küsimustes, mille otsustamise õigus on vastavalt Euroopa Liidu õigusaktidele liikmesriigil.
§ 2. Mahepõllumajanduse nõuete kohaldamisest teavitamine
1)Euroopa Liidu õigusaktides sätestatud juhtudel edastab Euroopa Komisjonile ja teistele liikmesriikidele andmed mahepõllumajanduse nõuete kohaldamise kohta Regionaal- ja Põllumajandusministeerium, kui käesolevas seaduses ei ole sätestatud teisiti.
2)Mahepõllumajanduse nõuetena käesoleva seaduse tähenduses käsitatakse Euroopa Parlamendi ja nõukogu määruses (EL)2018/848, mis käsitleb mahepõllumajanduslikku tootmist ja mahepõllumajanduslike toodete märgistamist ning millega tunnistatakse kehtetuks nõukogu määrus (EÜ)nr 834/2007 (ELT L 150, 14.06.2018, lk 1–92), muudes mahepõllumajanduse valdkonda reguleerivates Euroopa Liidu määrustes ning käesolevas seaduses ja selle alusel antud õigusaktides sätestatud nõudeid.
§ 3. Mahepõllumajanduse valdkonnas tegutsev isik
Mahepõllumajanduse valdkonnas tegutsev isik (edaspidi isik)käesoleva seaduse tähenduses on Euroopa Parlamendi ja nõukogu määruse (EL)2018/848 artikli 3 punktis 13 nimetatud isik.
§ 4. Otsuse kättetoimetamine
Kui käesoleva seaduse alusel tehtud otsus toimetatakse kätte posti teel, võib selle kätte toimetada lihtkirjaga, tähtkirjaga või väljastusteatega tähtkirjaga.
2. peatükk ETTEVÕTTEST TEAVITAMINE, ETTEVÕTTE TUNNUSTAMINE JA MAHEPÕLLUMAJANDUSE REGISTER
§ 4^1. Toitlustusettevõttest teavitamine
1)Isik, kes soovib tegeleda toitlustusettevõttes mahepõllumajandusliku toidu või mahepõllumajanduslikke koostisosi sisaldava toidu valmistamise ja turuleviimisega, esitab Põllumajandus- ja Toiduametile sellekohase teabe koos toiduseaduse alusel toitlustusettevõttes toidu käitlemiseks esitatava majandustegevusteate või tegevusloa taotlusega.
2)Isik, kes on toiduseaduse alusel esitanud toitlustusettevõttes toidu käitlemiseks majandustegevusteate või kes omab tegevusluba, esitab käesoleva paragrahvi lõikes 1 nimetatud teabe Põllumajandus- ja Toiduametile enne toitlustusettevõttes lõikes 1 nimetatud tegevusega alustamist.
3)Isik, kes loobub toitlustusettevõttes mahepõllumajandusliku toidu või mahepõllumajanduslikke koostisosi sisaldava toidu valmistamisest ja turuleviimisest, esitab Põllumajandus- ja Toiduametile sellekohase teabe 30 tööpäeva jooksul loobumisest arvates.
4)Käesolevas paragrahvis nimetatud andmed kantakse käesoleva seaduse § 11 lõike 1 alusel asutatud mahepõllumajanduse registrisse.
§ 4^2. Ettevõttest teavitamine
1)Euroopa Parlamendi ja nõukogu määruse (EL)2018/848 artikli 35 lõikes 8 nimetatud isik esitab enne tegevuse alustamist Põllumajandus- ja Toiduametile sellekohase teabe koos järgmiste andmetega:
1)isiku nimi, registri- või isikukood, isikukoodi puudumise korral sünniaeg;
2)isiku elu- või asukoha ja tegevuskoha andmed ning kontaktandmed;
3)isiku esindaja olemasolu korral tema nimi ja kontaktandmed.
2)Käesoleva paragrahvi lõikes 1 nimetatud isik, kes lõpetab mahepõllumajanduse valdkonnas tegutsemise, esitab Põllumajandus- ja Toiduametile sellekohase teabe 30 tööpäeva jooksul tegevuse lõpetamisest arvates.
3)Käesolevas paragrahvis nimetatud andmed kantakse käesoleva seaduse § 11 lõike 1 alusel asutatud mahepõllumajanduse registrisse.
§ 5. Ettevõtte tunnustamine
1)Euroopa Parlamendi ja nõukogu määruse (EL)2018/848 artikli 34 lõikes 1 nimetatud isiku ettevõte või selle osa (edaspidi ettevõte)peab olema käesoleva seaduse alusel tunnustatud.
2)Tunnustatud ei pea olema Euroopa Parlamendi ja nõukogu määruse (EL)2018/848 artikli 35 lõikes 8 nimetatud isiku ettevõte selles artiklis sätestatud tingimuste täitmise korral.
3)Tunnustamine käesoleva seaduse tähenduses on menetlus, mille käigus Põllumajandus- ja Toiduamet hindab ettevõtte vastavust mahepõllumajanduse nõuetele.
§ 6. Esmakordse tunnustamise taotlemine
 Isik esitab ettevõtte esmakordse tunnustamise taotluse (edaspidi taotlus)Põllumajandus- ja Toiduametile ning tasub riigilõivu riigilõivuseaduses sätestatud määras, kui ta soovib tegeleda Euroopa Parlamendi ja nõukogu määruse (EL)2018/848 artikli 34 lõikes 1 nimetatud tegevusega.
§ 7. Ettevõtte tunnustamise otsus ja tunnustamisest keeldumine
1)Kui isik taotleb tunnustamist Euroopa Parlamendi ja nõukogu määruse (EL)2018/848 artikli 35 lõike 7 punktides a‒c nimetatud kategooriasse kuuluva toote tootmisega tegelemiseks, tehakse esmane kontroll 60 tööpäeva jooksul taotluse esitamise tähtpäevast arvates ja otsus ettevõtte tunnustamise kohta või põhjendatud otsus tunnustamisest keeldumise kohta tehakse 30 tööpäeva jooksul esmase kontrolli tegemisest arvates.
2)Kui isik taotleb muu kui käesoleva paragrahvi lõikes 1 viidatud kategooriasse kuuluva toote puhul tunnustamist Euroopa Parlamendi ja nõukogu määruse (EL)2018/848 artikli 34 lõikes 1 nimetatud tegevusega tegelemiseks, tehakse otsus ettevõtte tunnustamise kohta või põhjendatud otsus tunnustamisest keeldumise kohta 30 tööpäeva jooksul taotluse saamisest arvates.
2^1)Tunnustamise otsus on Euroopa Parlamendi ja nõukogu määruse (EL)2018/848 artikli 35 lõike 1 ja VI lisa kohane sertifikaat.
2^2)Tunnustamise otsus kehtib kuni otsuse tegemise aastale järgneva aasta 31. detsembrini. Müügipakendis toodetega kaupleva hulgimüüja tunnustamise otsus kehtib kuni otsuse tegemise aastale järgneva kolmanda aasta 31. detsembrini.
3)Käesoleva paragrahvi lõigetes 1 ja 2 nimetatud otsus tunnustamisest keeldumise kohta tehakse juhul, kui ettevõte ei ole hindamistulemuste põhjal nõuetekohane.
4)Ettevõttes täidetakse mahepõllumajanduse nõudeid taotluse esitamise päevast alates.
5)Tunnustatud ettevõtte kohta järgmise tunnustamise otsuse tegemise või tunnustamisest keeldumise otsustab Põllumajandus- ja Toiduamet omal algatusel kehtiva tunnustamise otsuse kehtivusaja lõppemise aastal, võttes aluseks selle aasta järelevalve tulemused. Käesoleva seaduse § 9 lõike 1 punktides 2–5 sätestatud aluste ilmnemisel võib Põllumajandus- ja Toiduamet keelduda järgmist tunnustamise otsust tegemast.
5^1)Käesoleva paragrahvi lõikes 5 nimetatud järgmise tunnustamise otsuse teatavaks tegemisega lõpeb ettevõtte kohta tehtud eelmise tunnustamise otsuse kehtivus.
6)Mahepõllumajanduse valdkonnas tegutsemiseks esmakordse tunnustamise taotlemise ja taotluse menetlemise korra ning taotluse esitamise tähtaja kehtestab valdkonna eest vastutav minister määrusega.
§ 8. Ettevõtte tunnustamise otsuse kehtivuse peatamine
§ 9. Ettevõtte tunnustamise otsuse kehtetuks tunnistamine
1)Põllumajandus- ja Toiduamet võib ettevõtte tunnustamise otsuse kas täielikult või osaliselt kehtetuks tunnistada, kui isik:
1)on esitanud sellekohase taotluse;
2)ei suuda täita mahepõllumajanduse nõudeid ettevõttes valitsevate püsiolude tõttu;
3)ei esita Põllumajandus- ja Toiduametile nõutud andmeid või takistab muul viisil järelevalve teostamist;
4) kasutab tahtlikult väetamise, mulla omaduste parandamise või taimekaitse eesmärgil Euroopa Parlamendi ja nõukogu määruse (EL)2018/848 artikli 24 lõike 1 punkti a või b kohasesse loetellu kandmata aineid või tooteid või artikli 11 lõikes 1 nimetatud geneetiliselt muundatud organisme või nendest või nende abil toodetud tooteid;
5)on toime pannud tõsise, korduva või jätkuva mahepõllumajanduse nõuete rikkumise.
2)Toodet, mis on toodetud ja märgistatud ettevõttes, mille tunnustamise otsus on käesoleva paragrahvi lõike 1 punkti 1 alusel kehtetuks tunnistatud või mille kehtivusaeg on lõppenud, võib turustada mahepõllumajandusele viitava märgistusega, kui toode on turule viidud ettevõtte tunnustamise otsuse kehtivuse ajal.
§ 10. Muudatustest teavitamine
1)Tunnustamise ajal ettevõttes valitsenud tingimusi muutvatest ehituslikest, tehnoloogilistest, töökorralduslikest ja teistest ümberkorraldustest ning tegevuse peatamisest või lõpetamisest teatab isik kirjalikult Põllumajandus- ja Toiduametile:
1)vähemalt seitse päeva enne kavandatud muudatuse tegemist;
2)hiljemalt seitsme päeva jooksul muudatuse toimumisest arvates, kui muudatus toimus isiku tahtest sõltumata, märkides ära selle tekkimise asjaolud.
2)Tunnustatud ettevõtte valduse ülemineku korral teatab valduse saaja, kes soovib jätkata tegutsemist mahepõllumajanduse valdkonnas, sellest kirjalikult Põllumajandus- ja Toiduametile 14 päeva jooksul valduse üleminekust arvates.
3)Kui ettevõtte valduse üleminek toimub ajavahemikus alates tunnustamise taotluse esitamise päevast kuni ettevõtte tunnustamise otsuse tegemise päevani, teatab valduse saaja, kes soovib jätkata tegutsemist mahepõllumajanduse valdkonnas, sellest kirjalikult Põllumajandus- ja Toiduametile 14 päeva jooksul valduse üleminekust arvates.
§ 11. Mahepõllumajanduse register
1)Mahepõllumajanduse registri (edaspidi register)asutab ja selle põhimääruse kehtestab valdkonna eest vastutav minister määrusega.
2)Registri vastutav töötleja on Regionaal- ja Põllumajandusministeerium. Volitatud töötleja määratakse registri põhimääruses.
3)Registri eesmärk on mahepõllumajanduslike nõuete täitmise üle tõhusa järelevalve teostamiseks pidada arvestust isikute ja nende ettevõtete kohta, mis on käesoleva seaduse alusel tunnustatud või millest on käesoleva seaduse kohaselt teavitatud.
3^1)Registrisse kantakse isiku nimi, registri- või isikukood, isikukoodi puudumise korral sünniaeg, andmed tema elu- või asukoha ja tegevuskoha kohta ning tema kontaktandmed, isiku esindaja olemasolu korral tema nimi ja kontaktandmed ning andmed isiku käesoleva seaduse alusel tunnustatud ettevõtte kohta või ettevõtte kohta, millest on käesoleva seaduse kohaselt teavitatud.
5)Isik, kelle kohta on andmed registrisse kantud, tasub järelevalvetoimingute eest riigilõivu.
6)Euroopa Parlamendi ja nõukogu määruse (EL)2018/848 artiklis 51 nimetatud teabe edastab Euroopa Komisjonile Statistikaamet.
3. peatükk MAHEPÕLLUMAJANDUSLIK TOOTMINE
§ 12. Mahepõllumajanduslik tootmine
Mahepõllumajandusliku tootmise nõuded, sealhulgas tegevuse jätkamiseks esitatava teabe ning teabe esitamise tähtaja kehtestab valdkonna eest vastutav minister.
§ 12^1. Toitlustusettevõttes mahepõllumajandusliku toidu ja mahepõllumajanduslikke koostisosi sisaldava toidu valmistamine ning mahepõllumajanduslike koostisosade kasutamise kohta teabe esitamine ja arvestuse pidamine
1)Toitlustusettevõttes mahepõllumajandusliku toidu valmistamisel täidetakse Euroopa Parlamendi ja nõukogu määruse (EL)2018/848 artiklites 7 ja 11 sätestatud nõudeid.
2)Toitlustusettevõttes, kus valmistatakse toitu, mille põllumajanduslikest koostisosadest vähemalt 95 protsenti on mahepõllumajanduslikud ja mis vastab Euroopa Parlamendi ja nõukogu määruse (EL)2018/848 artikli 16 nõuetele, võib mahepõllumajandusele viitava teabe esitada toidu nimetuses.
3)Toitlustusettevõttes võib teabe mahepõllumajanduslike koostisosade toidus kasutamise kohta esitada järgmiselt:
1)mahepõllumajanduslikud koostisosad nimetatakse menüüs toidu koostisosade loetelus;
2)kõikides menüüs olevates toitudes kasutatavad mahepõllumajanduslikud koostisosad nimetatakse menüüs üldiselt;
3)teave esitatakse mahepõllumajanduslike toodete protsentuaalse osakaalu kohta, mis arvutatakse ettevõttesse eelmisel kuul toidu valmistamiseks toodud põllumajandustoodete koguse või maksumuse põhjal.
4)Arvestust peetakse ettevõttesse toidu valmistamiseks toodud mahepõllumajanduslike toodete üle. Käesoleva paragrahvi lõike 2 ning lõike 3 punktide 1 ja 2 kohase teabe esitamise korral peetakse arvestust ka iga toidu ja selles kasutatud mahepõllumajanduslike koostisosade üle.
5)Toitlustusettevõttes mahepõllumajanduslike koostisosade toidus kasutamisest loobumise korral lõpetatakse viivitamata mahepõllumajandusele ja mahepõllumajanduslike koostisosade kasutamisele viitava teabe esitamine, sealhulgas mahepõllumajanduslike toodete kasutamisele viitava märgi kasutamine, ning teavitatakse sellest Põllumajandus- ja Toiduametit.
6)Toitlustusettevõttes mahepõllumajandusliku toidu ja mahepõllumajanduslikke koostisosi sisaldava toidu valmistamise täpsemad nõuded ning toitlustusettevõttesse toodud mahepõllumajanduslike toodete ja mahepõllumajanduslike koostisosade toidus kasutamise kohta teabe esitamise ja arvestuse pidamise täpsemad nõuded kehtestab valdkonna eest vastutav minister määrusega.
§ 13. Mahepõllumajandusele viitav märk
1)Käesoleva seaduse alusel tunnustatud ettevõttes või ettevõttes, millest on teavitatud käesoleva seaduse § 4^1  kohaselt, mahepõllumajanduse nõuete kohaselt toodetud ja ettevalmistatud põllumajandustoote ning sööda märgistamisel võib kasutada käesoleva seaduse alusel kehtestatud mahepõllumajandusele viitavat märki.
2)Mahepõllumajandusele viitava märgi etalonkirjelduse ja märgi kasutamise korra kehtestab valdkonna eest vastutav minister.
§ 13^1. Toitlustusettevõttes mahepõllumajanduslike toodete kasutamisele viitamine
1)Toitlustusettevõttes esitatakse käesoleva seaduse § 12^1  lõike 3 punkti 3 kohane teave, kasutades mahepõllumajanduslike toodete kasutamisele viitavat väidet ja kolme protsentuaalse osakaalu vahemikku. Nimetatud teabe esitamiseks võib kasutada mahepõllumajanduslike toodete kasutamisele viitavat protsentuaalse osakaalu vahemikuga märki.
2)Protsentuaalse osakaalu vahemik näitab ettevõttesse eelmisel kuul toidu valmistamiseks toodud mahepõllumajanduslike toodete osakaalu, mis on arvestatud eelmisel kuul ettevõttesse toodud põllumajandustoodete koguse või maksumuse põhjal.
3)Toitlustusettevõttes mahepõllumajanduslike toodete kasutamisele viitavat teavet ei esitata ja märki ei kasutata toidu märgistamisel, menüüs toidu nimetusega samal väljal ega koostisosade loetelus.
4)Toitlustusettevõttes mahepõllumajanduslike toodete kasutamisele viitava protsentuaalse osakaalu vahemikud ja teabe esitamise täpsemad nõuded, sealhulgas mahepõllumajanduslike toodete kasutamisele viitava märgi etalonkirjelduse ja märgi kasutamise korra kehtestab valdkonna eest vastutav minister määrusega.
§ 14. Mahepõllumajanduse nõuetest erandite tegemine
1)Euroopa Parlamendi ja nõukogu määruses (EL)2018/848 sätestatud mahepõllumajanduse valdkonnas tegutsemise nõuetest lubatud erandeid võib teha Põllumajandus- ja Toiduameti nõusolekul.
2)Käesoleva paragrahvi lõikes 1 nimetatud nõusoleku andmise või sellest keeldumise otsustab Põllumajandus- ja Toiduamet 10 tööpäeva jooksul asjakohase taotluse saamisest arvates.
§ 15. Tavapärase seemne ja seemnekartuli kasutamine mahepõllumajandusliku toote tootmisel
§ 15^1. Andmete kogumine mahepõllumajandusliku taimse paljundusmaterjali ja mahepõllumajandusloomade turul kättesaadavuse kohta
1)Euroopa Parlamendi ja nõukogu määruse (EL)2018/848 artikli 26 lõigetes 1 ja 2 nimetatud andmete kogumist korraldab Põllumajandus- ja Toiduamet.
2)Euroopa Parlamendi ja nõukogu määruse (EL)2018/848 artikli 53 lõikes 6 nimetatud teabe edastab Euroopa Komisjonile ning teistele liikmesriikidele Põllumajandus- ja Toiduamet.
§ 15^2. Mahepõllumajanduslik heterogeenne paljundusmaterjal
1)Euroopa Parlamendi ja nõukogu määruse (EL)2018/848 artikli 13 lõikes 2 nimetatud vastutav ametiasutus on Põllumajandus- ja Toiduamet.
2)Euroopa Parlamendi ja nõukogu määruse (EL)2018/848 artikli 13 lõikes 2 sätestatud nõuete kohaseks tunnistatud mahepõllumajandusliku heterogeense paljundusmaterjali kannab taimede paljundamise ja sordikaitse seaduse §-s 24 nimetatud sordilehte (edaspidi sordileht)Põllumajandus- ja Toiduamet.
3)Kui Põllumajandus- ja Toiduamet on teinud kindlaks, et mahepõllumajanduslik heterogeenne paljundusmaterjal ei vasta Euroopa Parlamendi ja nõukogu määruse (EL)2018/848 artikli 13 lõikes 2 sätestatud nõuetele, teeb ta selle paljundusmaterjali sordilehte kandmisest keeldumise otsuse.
§ 15^3. Mahepõllumajanduslikuks tootmiseks sobiv mahepõllumajanduslik sort
 Mahepõllumajanduslikuks tootmiseks sobiv mahepõllumajanduslik sort on Euroopa Parlamendi ja nõukogu määruse (EL)2018/848 artikli 3 punktis 19 määratletud sort, mille kohta on tehtud asjakohane märge sordilehte ning taimede paljundamise ja sordikaitse seaduse § 57 lõike 1 alusel asutatud sordiregistrisse.
§ 16. Mahepõllumajandusliku toote import
1)Mahepõllumajandusliku toote import käesoleva seaduse tähenduses on väljaspool Euroopa Liidu tolliterritooriumi asuvast riigist või territooriumilt (edaspidi liiduväline riik)Eestisse toimetatud mahepõllumajanduslikule tootele vabasse ringlusse lubamise tolliprotseduuri rakendamine.
2)Mahepõllumajandusliku toote kavandatavast importimisest teatab importija Põllumajandus- ja Toiduametile ette vähemalt 24 tundi.
4)Kauba vabastamiseks tollijärelevalve alt esitab importija tolliametnikule koos kaubasaadetise saatedokumentidega Euroopa Parlamendi ja nõukogu määruse (EL)2018/848 artikli 45 lõike 1 punkti b kohase toote puhul sama artikli lõike 4 alusel vastu võetud rakendusakti kohase ning Põllumajandus- ja Toiduameti kinnitatud kontrollsertifikaadi.
5)Euroopa Parlamendi ja nõukogu määruse (EL)2018/848 artikli 48 lõike 4 alusel kehtestatud õigusaktis nimetatud asjaomane asutus on Põllumajandus- ja Toiduamet.
§ 16^1. Piiripunkt
 Mahepõllumajanduslikku toodet on liiduvälisest riigist lubatud Eestisse toimetada toiduseaduses, söödaseaduses, taimekaitseseaduses või veterinaarseaduses sätestatud korras määratud piiripunkti kaudu vastavalt sellele, millisesse looma- või kaubakategooriasse mahepõllumajanduslik toode kuulub.
§ 16^2. Imporditava mahepõllumajandusliku toote ametliku kontrollimise koht
 Imporditava mahepõllumajandusliku toote üle võib ametlikku kontrolli teha toiduseaduses, söödaseaduses, taimekaitseseaduses või veterinaarseaduses sätestatud korras määratud ametliku kontrollimise kohas vastavalt sellele, millisesse looma- või kaubakategooriasse mahepõllumajanduslik toode kuulub.
4. peatükk RIIKLIK JÄRELEVALVE
§ 17. Riiklik järelevalve
1)Riiklikku järelevalvet Euroopa Liidu asjakohaste õigusaktide, käesoleva seaduse ja selle alusel kehtestatud õigusaktide nõuete täitmise üle teeb Põllumajandus- ja Toiduamet.
4)Euroopa Parlamendi ja nõukogu määruse (EL)2017/625 artikli 4 lõikes 3 nimetatud koodnumbri kehtestab valdkonna eest vastutav minister määrusega.
§ 18. Riikliku järelevalve teostamine
1)Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 32, 49, 50 ja 51 sätestatud riikliku järelevalve erimeetmeid korrakaitseseaduses sätestatud alusel ja korras.
2)Kui eluruumi kasutatakse ka äriruumina, võib korrakaitseorgan selle töö- või lahtioleku ajal läbi vaadata ilma korrakaitseseaduse § 51 lõikes 2 sätestatud halduskohtu loata.
3)Korrakaitseorgan võib võtta vallasasja läbivaatusel isiku kulul proove. Kui läbi vaadatud vallasasja ei ole võimalik pärast läbivaatust tavapäraselt kasutada, ei hüvitata isikule vallasasja või vallasasja tavapäraseks kasutamiseks taastamise maksumust.
§ 19. Ettekirjutus
4^1. peatükk AMETLIK KONTROLL
§ 19^1. Ametliku kontrolli korraldamine
1)Mahepõllumajandusliku tootmise ja mahepõllumajanduslike toodete märgistamisega seotud ametlik kontroll korraldatakse, lähtudes Euroopa Parlamendi ja nõukogu määruse (EL)2017/625 artikli 109 kohaselt koostatud kontrollikavast.
2)Euroopa Parlamendi ja nõukogu määruse (EL)2017/625 artikli 11 lõikes 1 sätestatud andmed ametliku kontrolli tulemuste kohta avalikustatakse Põllumajandus- ja Toiduameti veebilehel.
3)Euroopa Parlamendi ja nõukogu määruse (EL)2017/625 artiklis 109 nimetatud mitmeaastase kontrollikava koostamist koordineeriv asutus on Põllumajandus- ja Toiduamet. Põllumajandus- ja Toiduamet esitab mitmeaastase kontrollikava ning kava täitmise aruande Euroopa Komisjonile nimetatud määruse artikli 113 kohaselt.
4)Põllumajandus- ja Toiduamet osaleb Euroopa Parlamendi ja nõukogu määruse (EL)2017/625 artiklis 109 nimetatud mitmeaastase kontrollikava koostamises, mille koordineeriv asutus ning kava aruande esitaja on Põllumajandus- ja Toiduamet.
5)Põllumajandus- ja Toiduamet on mahepõllumajandusliku tootmise ja mahepõllumajanduslike toodete märgistamise järelevalvekoostöö kontaktasutused Euroopa Parlamendi ja nõukogu määruse (EL)2017/625 artikli 103 tähenduses.
6)Muu korrakaitseorgan, haldusorgan või valitsusasutus edastab Põllumajandus- ja Toiduametile viivitamata teabe mahepõllumajanduse nõuete järgmiste võimalike rikkumiste kohta:
1)rikkumine, mis võib kujutada ohtu looma või inimese tervisele või looma heaolule või keskkonnale;
2)rikkumine, mis on toime pandud tegelikest asjaoludest teadvalt ebaõige ettekujutuse loomise teel.
§ 19^2. Proovide võtmine ja analüüsimine
1)Ametliku kontrolli ja muu ametliku toimingu tegemisel võetakse proove toiduseaduses, söödaseaduses, taimekaitseseaduses või veterinaarseaduses sätestatud alustel ja korras vastavalt sellele, millisesse looma- või kaubakategooriasse mahepõllumajanduslik toode kuulub.
2)Ametliku kontrolli ja muu ametliku toimingu tegemisel võetud proove analüüsitakse asjakohaste analüüside tegemiseks toiduseaduses, söödaseaduses, taimekaitseseaduses või veterinaarseaduses sätestatud korras ning nimetatud seaduste alusel määratud laboris vastavalt sellele, millisesse looma- või kaubakategooriasse mahepõllumajanduslik toode kuulub.
3)Andmed labori kohta, kus analüüsitakse ametliku kontrolli ja muu ametliku toimingu tegemisel võetud proove, avaldatakse Põllumajandus- ja Toiduameti veebilehel.
5. peatükk VASTUTUS
§ 20. Mahepõllumajanduse nõuete rikkumine
1)Sellise toote mahepõllumajandusele viitava märgistusega teadva turustamise eest, mis ei ole toodetud või ette valmistatud mahepõllumajanduse nõuete kohaselt, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 21. Menetlus
2)Käesoleva seaduse §-s 20 sätestatud väärteo kohtuväline menetleja on Põllumajandus- ja Toiduamet.
6. peatükk RAKENDUSSÄTTED
§ 22. Mahepõllumajanduse seaduse kehtetuks tunnistamine
§ 23. Seaduse kohaldamine
1)Senikehtinud mahepõllumajanduse seaduse alusel ja korras tunnustatud ettevõte loetakse tunnustatuks käesoleva seaduse alusel ja korras.
2)Käesoleva seaduse § 11 lõikes 1 nimetatud mahepõllumajanduse registrina käsitatakse mahepõllumajanduse seaduse (RT I 2001, 42, 235; 2002, 63, 387)§ 16 lõike 1 alusel asutatud mahepõllumajanduse registrit.
3)Isiku, kes tegeleb pakendamata mahepõllumajandusliku toote turustamisega lõpptarbijale, ettevõte peab olema tunnustatud 2009. aasta 1. septembriks.
4)Enne 2009. aasta 1. märtsi väljastatud tunnustamise otsus kehtib kuni selle kehtetuks tunnistamiseni või ettevõtte nõuetekohasuse kontrollimise tulemusena selle asendamiseni nõukogu määruse (EÜ)nr 834/2007 artikli 29 ja komisjoni määruse (EÜ)nr 889/2008 XII lisa kohase tunnustamise otsusega 2009. aasta jooksul.
5)Käesoleva seaduse alusel tunnustatud toitlustusettevõte, mille tunnustamise otsus kehtib 2013. aasta 30. juuni seisuga, loetakse alates 2013. aasta 1. juulist toitlustusettevõtteks, millest on teavitatud käesoleva seaduse § 4^1  kohaselt.
6)Euroopa Parlamendi ja nõukogu määruse (EL)2018/848 artikli 35 lõikes 8 nimetatud isiku ettevõte, mis vastab selles artiklis sätestatud tingimustele ja on käesoleva seaduse alusel tunnustatud ning mille tunnustamise otsus kehtib 2022. aasta 1. jaanuari seisuga, loetakse alates sellest kuupäevast ettevõtteks, millest on teavitatud käesoleva seaduse § 4^2  kohaselt.
§ 24. Imporditud mahepõllumajandusliku toote turuleviimise luba
§ 25. Riigilõivuseaduse muutmine
Küberturvalisuse seadus1
§ 1. Seaduse reguleerimis- ja kohaldamisala
1)Käesolev seadus sätestab ühiskonna toimimise seisukohast oluliste, sealhulgas avaliku sektori võrgu- ja infosüsteemide pidamise nõuded, vastutuse ja järelevalve ning küberintsidentide ennetamise ja lahendamise alused.
2)Käesolevat seadust ei kohaldata:
1)riigisaladuse ja salastatud välisteabe töötlemisele ning sellise teabe töötlussüsteemide pidamisele;
2)Kaitseministeeriumi valitsemisalas rahvusvaheliseks sõjaliseks koostööks ja riigi sõjalise kaitse ettevalmistamiseks vajalike süsteemide pidamisele.
3)Käesolevat seadust ei kohaldata digitaalse teenuse osutajale, kellel on majandusaasta jooksul keskmiselt alla 50 töötaja ja kelle aasta bilansimaht või aastakäive ei ületa 10 miljonit eurot, arvestades mikro- ja väikeste ettevõtjate määratlusi Euroopa Komisjoni soovituses 2003/361/EÜ mikro-, väikeste ja keskmise suurusega ettevõtjate määratlemise kohta (ELT L 124, 20.05.2003, lk 36–41).
4)Kui võrgu- ja infosüsteemi pidamise nõuded on reguleeritud välislepinguga või muu seadusega, kohaldatakse käesolevat seadust välislepingust või muust seadusest tulenevate erisustega.
5)Käesolevas seaduses sätestatud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Terminid
 Käesolevas seaduses kasutatakse termineid järgmises tähenduses:
1)võrgu- ja infosüsteem (edaspidi süsteem)– elektroonilise side võrk elektroonilise side seaduse § 2 punkti 8 tähenduses, seade või omavahel ühendatud või seotud seadmete rühm, millest vähemalt ühes toimub mõne programmi kohaselt digitaalsete andmete automaatne töötlemine, või digitaalsed andmed, mida salvestatakse, töödeldakse, saadakse päringuga või edastatakse eelnimetatud komponentide poolt nende töö, kasutamise, kaitsmise või hooldamise jaoks;
2)süsteemi turvalisus – süsteemi võime osutada vastupanu mis tahes tegevusele, mis ohustab süsteemis töödeldavate andmete või süsteemi kaudu osutatavate või juurdepääsetavate teenuste käideldavust, autentsust, terviklust ja konfidentsiaalsust;
2^1)turvameetmed – rakendatavad organisatsioonilised, füüsilised ja infotehnilised toimingud või vahendid andmete ja süsteemide turvalisuse saavutamiseks ning säilitamiseks;
3)küberintsident – süsteemis toimuv sündmus, mis ohustab või kahjustab süsteemi turvalisust;
4)digitaalse teenuse osutaja esindaja (edaspidi esindaja)– Euroopa Liidus asuv füüsiline või juriidiline isik, kes on määratud tegutsema väljaspool Euroopa Liitu asuva digitaalse teenuse osutaja nimel ja kelle poole võib liikmesriigi pädev asutus või küberturbe intsidentide lahendamise üksus pöörduda digitaalse teenuse osutaja asemel seoses digitaalse teenuse osutaja kohustusega, mis tuleneb käesolevast seadusest;
5)internetipõhine kauplemiskoht – infoühiskonna teenus, mis võimaldab tarbijakaitseseaduse tähenduses tarbijal ja kauplejal sõlmida internetipõhise müügi- või teenuse osutamise lepingu kas internetipõhise kauplemiskoha veebisaidil või kaupleja veebisaidil, mis kasutab internetipõhise kauplemiskoha pakutavat andmetöötlusteenust;
6)internetipõhine otsimootor – infoühiskonna teenus, mis võimaldab kasutajal teha otsingut kõikidel veebisaitidel või konkreetses keeles veebisaitidel mis tahes teemal võtmesõna, fraasi või muu sisendi vormis päringu alusel ning saadab vastuseks lingid, kust võib leida teavet taotletud sisu kohta;
7)pilvandmetöötlusteenus – infoühiskonna teenus, mis võimaldab juurdepääsu andmetöötlusressursside kogumile, mis on paindlikult jagatav ning laiendatav süsteemi ennast muutmata;
8)küberturbe intsidentide lahendamise üksus – ekspertide grupp, kelle ülesandeks on küberintsidendi tuvastamist, analüüsimist ja ohjeldamist ning küberintsidendile reageerimist toetavad toimingud.
§ 3. Teenuse osutaja
1)Teenuse osutaja käesoleva seaduse tähenduses on isik, kes kasutab süsteemi järgmiselt:
1)hädaolukorra seaduses sätestatud elutähtsa teenuse osutaja elutähtsa teenuse osutamisel;
2)raudteeseaduses sätestatud raudtee-ettevõtja, kes majandab avalikku raudteeinfrastruktuuri või kelle kaubaveo või reisijateveo turuosa on vähemalt 20 protsenti kaubaveo või reisijateveo turuosast avaliku raudtee toimimise ning raudteeveo ja avaliku reisijateveo toimimise teenuse osutamisel;
3)lennundusseaduses sätestatud lennuvälja käitaja, kelle käitatav lennuväli on avatud rahvusvaheliseks regulaarseks lennuliikluseks, samuti Tallinna lennuinfopiirkonnas lennuliikluse teenindamist tagav aeronavigatsiooniteenuse osutaja lennuvälja toimimise ja aeronavigatsiooni toimimise teenuse osutamisel;
4)sadamateenuse osutaja, kes on sadamaseaduse tähenduses sellise sadama pidaja või sellise sadamarajatise valdaja, mis teenindab 500-se ja enama kogumahutavusega laevu või rahvusvahelises meresõidus sõitvaid reisilaevu sadama toimimise teenuse osutamisel;
5)elektroonilise side seaduses sätestatud sideettevõtja, kes osutab kaabelleviteenust, mida tarbib vähemalt 10 000 lõppkasutajat, ja ringhäälinguvõrgu teenuse osutaja kaabelleviteenuse või ringhäälinguvõrgu teenuse osutamisel;
6)tervishoiuteenuste korraldamise seaduses sätestatud haiglavõrku kuuluvate piirkondliku haigla ja keskhaigla pidaja statsionaarse eriarstiabi osutamisel ja kiirabibrigaadi pidaja kiirabi osutamisel;
7)tervishoiuteenuste korraldamise seaduses sätestatud perearstiabi osutaja perearstiabi osutamisel;
8)Eesti maatunnusega seotud tipptaseme domeeninimede registri haldaja registri pidamiseks kasutatava süsteemi ja tipptaseme nimeserveri teenuse osutamisel;
9)kriitilise tähtsusega side-, mereraadioside ja operatiivraadiosidevõrgu teenuse osutaja elektroonilise side seaduse tähenduses nende teenuste osutamisel;
10)Eesti Rahvusringhääling Eesti Rahvusringhäälingu seaduse § 5 lõike 1 punktis 10 sätestatud ülesande täitmisel.
2)Käesoleva paragrahvi lõikes 1 nimetatud teenuse osutajat, kes tegutseb Euroopa Parlamendi ja nõukogu direktiivi (EL)2016/1148 meetmete kohta, millega tagada võrgu- ja infosüsteemide turvalisuse ühtlaselt kõrge tase kogu liidus (ELT L 194, 19.07.2016, lk 1–30), II lisas esitatud sektorites, loetakse olulise teenuse operaatoriks nimetatud direktiivi tähenduses.
3)Riigi Infosüsteemi Amet tuvastab iga kahe aasta tagant käesoleva seaduse kohaldamisalas olevad teenuse osutajad, kes tegutsevad Euroopa Parlamendi ja nõukogu direktiivi (EL)2016/1148 II lisas esitatud sektorites.
4)Käesolevas seaduses teenuse osutaja kohta sätestatut kohaldatakse ka:
1)andmekogu vastutavale töötlejale ja volitatud töötlejale;
2)Arenguseire Keskusele;
3)Eesti Pangale;
4)kohaliku omavalitsuse üksusele ja kohaliku omavalitsuse üksuste liidule;
5)kohtuasutusele;
6)riigi valimisteenistusele;
7)Riigikogu Kantseleile;
8)Riigikontrollile;
9)Riigimetsa Majandamise Keskusele;
10)seaduse alusel asutatud avalik-õiguslikule juriidilisele isikule;
11)Vabariigi Presidendi Kantseleile;
12)valitsusasutusele ja valitsusasutuse hallatavale riigiasutusele;
13)valla või linna ametiasutusele, valla või linna ametiasutuse hallatavale asutusele, osavallale, linnaosale, osavalla või linnaosa ametiasutusele, osavalla või linnaosa ametiasutuse hallatavale asutusele ning kohaliku omavalitsuse üksuste ühisametile ja -asutusele;
14)Õiguskantsleri Kantseleile.
§ 4. Digitaalse teenuse osutaja
1)Digitaalse teenuse osutaja käesoleva seaduse tähenduses on infoühiskonna teenuse seaduses sätestatud infoühiskonna teenuse osutaja, kes:
1)pakub internetipõhist kauplemiskohta;
2)pakub internetipõhist otsimootorit või
3)osutab pilvandmetöötlusteenust.
2)Eestis teenust osutav, kuid väljaspool Euroopa Liitu asutatud digitaalse teenuse osutaja peab määrama esindaja Eestis või mõnes teises Euroopa Liidu liikmesriigis, kus ta teenust osutab, ning tegema püsivalt avalikult kättesaadavaks esindaja kontaktandmed.
§ 5. Ühtne kontaktpunkt ja pädev asutus
 Euroopa Parlamendi ja nõukogu direktiivi (EL)2016/1148 artikli 8 lõikes 1 nimetatud pädeva asutuse ja lõikes 3 nimetatud ühtse kontaktpunkti ning artikli 9 lõikes 1 nimetatud küberturbe intsidentide lahendamise üksuse ülesandeid täidab Riigi Infosüsteemi Amet.
§ 5^1. Küberturvalisuse valdkonna tööstuse, tehnoloogia ja teadusuuringute Euroopa pädevuskeskus ning riiklik koordineerimiskeskus
1)Euroopa Parlamendi ja nõukogu määruse (EL)2021/887, millega luuakse küberturvalisuse valdkonna tööstuse, tehnoloogia ja teadusuuringute Euroopa pädevuskeskus ning riiklike koordineerimiskeskuste võrgustik (ELT L 202, 08.06.2021, lk 1–31), artikli 12 tähenduses küberturvalisuse valdkonna tööstuse, tehnoloogia ja teadusuuringute Euroopa pädevuskeskuse nõukogu esindaja ja asendusliikme nimetab valdkonna eest vastutav minister käskkirjaga.
2)Euroopa Parlamendi ja nõukogu määruse (EL)2021/887 artikli 6 tähenduses riikliku koordineerimiskeskuse ülesandeid täidab Eesti küberturvalisuse valdkonna tööstuse, tehnoloogia ja teadusuuringute koordineerimisüksus.
3)Käesoleva paragrahvi lõikes 2 nimetatud koordineerimisüksuse määrab ja tema ülesannete täitmise korra kehtestab valdkonna eest vastutav minister määrusega.
§ 6. Küberturvalisuse tagamise põhimõtted
 Küberturvalisuse tagamisel arvestatakse järgmisi põhimõtteid:
1)isiklikkuse põhimõte – süsteemi turvalisuse tagamist korraldab teenuse osutaja;
2)tervikliku kaitse põhimõte – teenuse osutaja teeb kindlaks võimalikud ohud süsteemile ning rakendab süsteemi kaitseks kohaseid korralduslikke ja tehnilisi abinõusid;
3)kahjuliku mõju vähendamise põhimõte – teenuse osutaja rakendab küberintsidendi korral vajalikku hoolsust ja abinõusid, et vältida küberintsidendi mõju laienemist ja võimalikku levikut teisele süsteemile, ning teavitab küberintsidendist käesolevas seaduses sätestatud järelevalveasutust;
4)koostööpõhimõte – küberturvalisuse tagamisel ja küberintsidentide lahendamisel teevad osalised koostööd ja võtavad vajaduse korral arvesse süsteemide ja teenuste omavahelist seotust ning sõltuvust.
2. peatükk Kohustused küberturvalisuse tagamiseks
§ 7. Teenuse osutaja süsteemi turvameetmed
1)Teenuse osutaja peab rakendama alaliselt turvameetmeid:
1)küberintsidendi ennetamiseks;
2)küberintsidendi lahendamiseks;
3)küberintsidendi tõttu teenuse toimepidevusele või süsteemi turvalisusele avalduva mõju ennetamiseks ja leevendamiseks või teise sõltuva teenuse toimepidevusele või süsteemi turvalisusele avalduda võiva mõju ennetamiseks ja leevendamiseks.
2)Teenuse osutaja on turvameetmete rakendamisel kohustatud:
1)koostama süsteemi riskianalüüsi, milles tuleb esitada süsteemi turvalisust ja teenuse toimepidevust mõjutavate ning küberintsidendi tekkimist põhjustavate riskide loetelu, määrata riskide realiseerumisel tekkiva küberintsidendi tagajärgede raskusaste ning kirjeldada küberintsidendi lahendamise abinõusid;
2)tagama dokumenteeritud süsteemi riskianalüüsi, turvaeeskirjade ja turvameetmete rakendamise kirjelduse olemasolu ja ajakohasuse;
3)tagama süsteemi turvalisust ohustava tegevuse või tarkvara tuvastamiseks süsteemi seire ja edastama teavet süsteemi turvalisust ohustava tegevuse või tarkvara kohta Riigi Infosüsteemi Ametile;
4)võtma kasutusele abinõud küberintsidendi mõju ja leviku vähendamiseks, sealhulgas vajaduse korral piirama süsteemi kasutamist või juurdepääsu süsteemile.
3)Kui teenuse osutaja volitab süsteemi haldamise teisele isikule või majutab süsteemi teise isiku juures, vastutab teenuse osutaja selle eest, et teine isik tagab süsteemi turvameetmete rakendamise.
5)Vabariigi Valitsus või tema volitatud minister kehtestab määrusega käesolevas paragrahvis sätestatud kohustuste täitmise ja süsteemide küberturvalisuse tagamiseks:
1)infoturbe halduse nõuded üldnimetusega Eesti infoturbestandard;
2)turvameetmete üldnõuded;
3)süsteemide turvameetmete erinõuded ja nende kohaldamise ulatuse.
§ 8. Teenuse osutaja kohustus teavitada küberintsidendist
1)Teenuse osutaja teavitab Riigi Infosüsteemi Ametit viivitamata, kuid hiljemalt 24 tundi pärast teada saamist küberintsidendist:
1)millel on süsteemi turvalisusele või teenuse toimepidevusele oluline mõju;
2)mille oluline mõju süsteemi turvalisusele või teenuse toimepidevusele ei ole ilmne, kuid seda võib mõistlikult eeldada.
1^1)Kui teenuse osutaja volitab süsteemi haldamise teisele isikule või majutab süsteemi teise isiku juures, vastutab teenuse osutaja selle eest, et teine isik teavitab teenuse osutajat hiljemalt 24 tundi pärast käesoleva paragrahvi lõikes 1 nimetatud küberintsidendist teada saamist.
2)Küberintsidendil on oluline mõju, kui on täidetud vähemalt üks järgmistest tingimustest:
1)küberintsidendi mõju on käesoleva seaduse § 7 lõike 2 punkti 1 alusel koostatud süsteemi riskianalüüsis määratud tagajärgede raskusastme kohaselt vähemalt raske;
2)küberintsidendi tõttu ei ole teenuse osutamist võimalik jätkata teenustaseme kokkuleppes või teenuse toimepidevuse nõuetes sätestatud teenuse maksimaalse lubatud katkestuse aja möödumisel;
3)küberintsidendi tõttu on häiritud teise teenuse osutaja teenuse toimepidevus;
4)küberintsidendi lahendamiseks tuleb rakendada käesoleva seaduse § 7 lõike 2 punkti 1 alusel koostatud süsteemi riskianalüüsis või selle olemasolul muus teenuse toimepidevuse või süsteemi turvalisuse taastamist kirjeldavas dokumendis toodud erakorralisi abinõusid;
5)teenuse osutajale, teise teenuse osutajale või teenuse kasutajatele on küberintsidendi tõttu tekkinud või võib tekkida märkimisväärne kahju.
3)Kui küberintsidendi tagajärjel on teenuse või teise teenuse osutamine häiritud veel vähemalt ühes Euroopa Liidu liikmesriigis, loetakse küberintsident alati olulise mõjuga küberintsidendiks.
4)Käesoleva paragrahvi lõikes 1 sätestatud kohustus ei piira teenuse osutaja õigust teavitada Riigi Infosüsteemi Ametit küberintsidendist, millel ei ole käesoleva paragrahvi lõikes 2 sätestatud olulist mõju.
5)Teenuse osutaja on kohustatud teavitama mõistliku aja jooksul isikut, keda olulise mõjuga küberintsident võib mõjutada, või avalikkust, kui mõjutatud isikuid ei ole võimalik eraldi teavitada.
6)Kui teenuse osutaja ei täida käesoleva paragrahvi lõikes 5 sätestatud teavitamiskohustust mõistliku aja jooksul, võib Riigi Infosüsteemi Amet mõjutatud isikut või avalikkust ise teavitada, informeerides teavitamisest ka teenuse osutajat.
7)Teenuse osutaja on olulise mõjuga küberintsidendi lahendamisel kohustatud edastama Riigi Infosüsteemi Ametile raporti, mis sisaldab informatsiooni küberintsidendi tekkepõhjuste, selle lahendamiseks kulunud aja ja rakendatud abinõude ning küberintsidendi mõju kohta.
8)Küberintsidendist teavitamise korra ja raporti vormi võib kehtestada valdkonna eest vastutav minister määrusega.
9)Teenuse osutaja on kohustatud teavitama Riigi Infosüsteemi Ametit digitaalse teenuse osutajat puudutava küberintsidendi olulisest mõjust oma teenuse toimepidevusele, kui tema teenus sõltub käesoleva seaduse §-s 4 määratletud digitaalse teenuse osutaja teenusest.
§ 9. Riigi ja kohaliku omavalitsuse üksuse süsteemi turvameetmed
§ 10. Digitaalse teenuse osutaja süsteemi turvameetmed
1)Digitaalse teenuse osutaja on kohustatud tegema kindlaks riskid, mis ohustavad süsteemi turvalisust, ja neid analüüsima ning rakendama riskide juhtimiseks kohaseid korralduslikke ja tehnilisi meetmeid.
2)Süsteemi turvalisuse tagamise meetmete valikul tuleb arvestada:
1)tehnilise taristu turvalisust;
2)küberintsidendi ennetamist, tuvastamist ja lahendamist;
3)toimepidevuse haldamist;
4)seiret, auditeerimist ja testimist;
5)rahvusvahelistele standarditele vastavust.
3)Käesoleva paragrahvi lõike 2 rakendamisel on digitaalse teenuse osutaja kohustatud juhinduma Euroopa Parlamendi ja nõukogu direktiivi (EL)2016/1148 artikli 16 lõike 8 alusel antud Euroopa Komisjoni rakendusmäärusest.
4)Digitaalse teenuse osutaja rakendab asjakohaseid meetmeid, et võimalikult vähendada küberintsidendi mõju osutatava teenuse toimepidevusele.
§ 11. Digitaalse teenuse osutaja kohustus teavitada küberintsidendist
1)Digitaalse teenuse osutaja teavitab pädevat asutust või küberturbe intsidentide lahendamise üksust küberintsidendist, millel on oluline mõju osutatavale digitaalsele teenusele, viivitamata pärast küberintsidendist teada saamist.
2)Teade tuleb esitada selle liikmesriigi pädevale asutusele või küberturbe intsidentide lahendamise üksusele, kus on:
1)digitaalse teenuse osutaja asutatud;
2)kontserni puhul asutatud kontserni emaettevõtja või
3)kolmandast riigist pärit ettevõtja määratud esindaja.
3)Küberintsidendist teavitamisel lähtutakse Euroopa Parlamendi ja nõukogu direktiivi (EL)2016/1148 artikli 16 lõike 8 alusel antud Euroopa Komisjoni rakendusmääruses sätestatud kriteeriumidest.
4)Teade peab sisaldama teavet, mis võimaldab pädeval asutusel või küberturbe intsidentide lahendamise üksusel küberintsidendi piiriülest mõju kindlaks teha.
5)Kui küberintsidendil on oluline mõju digitaalse teenuse toimepidevusele teises liikmesriigis, teavitab Riigi Infosüsteemi Amet digitaalse teenuse osutaja esitatud teabe põhjal mõjutatud liikmesriiki.
6)Kui küberintsidendi ennetamiseks või käimasoleva küberintsidendi lahendamiseks ja avalikes huvides on vajalik avalikkuse teavitamine, võib Riigi Infosüsteemi Amet pärast digitaalse teenuse osutaja informeerimist teavitada küberintsidendist avalikkust või kohustada seda tegema digitaalse teenuse osutajat.
7)Käesoleva paragrahvi lõiget 1 ei kohaldata, kui digitaalse teenuse osutajal puudub küberintsidendi mõju olulisuse tuvastamiseks teave.
3. peatükk Küberturvalisuse tagamine
§ 12. Küberintsidendi ennetus ja lahendamine
1)Küberturvalisuse tagamist ning küberintsidendi ennetamist ja lahendamist käesolevas seaduses sätestatud ulatuses koordineerib Riigi Infosüsteemi Amet.
2)Riigi Infosüsteemi Amet teostab küberturvalisuse tagamiseks Eesti internetiprotokolli aadressiruumis olevate ning Eesti maatunnusega seotud domeenide vaatlust, analüüsib süsteemide turvalisust ohustavaid riske ning nende mõju riigile, ühiskonnale ja süsteemide turvalisusele.
3)Riigi Infosüsteemi Amet edastab isikutele küberintsidendi ennetamiseks ja lahendamiseks ohuteateid, mis võimaldavad rakendada küberintsidendi mõju vältivaid või vähendavaid abinõusid.
4)Riigi Infosüsteemi Ametil on õigus välisriigile või Euroopa Liidu Võrgu- ja Infoturbeametile või muule organisatsioonile edastada küberintsidendi ennetamise ja lahendamisega seotud teavet käesoleva seaduse §-s 5 sätestatud ülesannete või Euroopa Liidu õigusest tuleneva kohustuse täitmiseks või välislepinguga ettenähtud juhtudel ja korras, kui edastatav teave ei kahjusta riigi julgeolekut või kriminaalmenetlust.
5)Teabe edastamisel arvestab Riigi Infosüsteemi Amet teenuse osutaja või digitaalse teenuse osutaja ärihuve ja juhindub ärisaladuse hoidmise kohustusest.
§ 13. Küberintsidentide register
1)Küberintsidentide register (edaspidi register)on Riigi Infosüsteemi Ameti peetav andmekogu, kuhu kantakse küberintsidendi toimumist kirjeldavad andmed eesmärgiga pidada küberintsidentide üle arvestust ning analüüsida küberintsidente nende lahendamiseks, ohuteadete edastamiseks ja järelevalvetoimingute tegemiseks.
2)Register on piiratud juurdepääsuga ja registriandmed on mõeldud asutusesiseseks kasutamiseks, kui õigusaktis ei ole sätestatud teisiti.
3)Registri asutab ja selle põhimääruse kehtestab valdkonna eest vastutav minister määrusega.
3^1. peatükk Küberturvalisuse sertifitseerimine
§ 13^1. Riiklik küberturvalisuse sertifitseerimise asutus
 Euroopa Parlamendi ja nõukogu määruse (EL)2019/881, mis käsitleb ENISAt (Euroopa Liidu Küberturvalisuse Amet)ning info- ja kommunikatsioonitehnoloogia küberturvalisuse sertifitseerimist ja millega tunnistatakse kehtetuks määrus (EL)nr 526/2013 (küberturvalisuse määrus)(ELT L 151, 07.06.2019, lk 15–69), artikli 58 lõike 1 tähenduses riiklik küberturvalisuse sertifitseerimise asutus on Tarbijakaitse ja Tehnilise Järelevalve Amet.
§ 13^2. Küberturvalisuse valdkonna vastavushindamisasutus
 Vastavushindamisasutusena tegutsemisele ja vastavushindamisasutusele tegevusloa andmisele kohaldatakse toote nõuetele vastavuse seaduse §-e 22–31 ja 33 ning § 35 lõiget 1, arvestades Euroopa Parlamendi ja nõukogu määruse (EL)2019/881 artiklites 60 ja 61 ning artikli 61 alusel vastu võetud Euroopa Komisjoni rakendusaktis ning sama määruse lisas toodud erisusi.
4. peatükk Riiklik ja haldusjärelevalve
§ 14. Riikliku ja haldusjärelevalve tegemine
1)Käesolevas seaduses ja selle alusel kehtestatud õigusaktides sätestatud nõuete täitmise üle teeb riiklikku ja haldusjärelevalvet Riigi Infosüsteemi Amet.
2)Riiklikku järelevalvet digitaalse teenuse osutajale käesoleva seaduse §-dega 10 ja 11 kehtestatud nõuete täitmise üle tehakse juhul, kui Riigi Infosüsteemi Ametit teavitatakse, et nimetatud nõudeid ei täida:
1)digitaalse teenuse osutaja, kes on asutatud Eestis;
2)kontserni kuuluv digitaalse teenuse osutaja, kelle emaettevõtja on asutatud Eestis;
3)kolmanda riigi digitaalse teenuse osutaja, kellel on Eestis esindaja.
4)Tarbijakaitse ja Tehnilise Järelevalve Amet teeb riiklikku ja haldusjärelevalvet Euroopa Parlamendi ja nõukogu määruse (EL)2019/881 artikli 58 lõikes 7 sätestatud ulatuses.
5)Käesolevas seaduses ja selle alusel kehtestatud õigusaktides julgeolekuasutuse süsteemidele sätestatud nõuete täitmise üle teeb haldusjärelevalvet asjakohane julgeolekuasutus.
§ 15. Riikliku järelevalve erimeetmed
1)Korrakaitseorgan võib käesolevas seaduses sätestatud riikliku järelevalve tegemiseks kohaldada korrakaitseseaduse §-des 30, 31, 32, 49, 50 ja 51 sätestatud riikliku järelevalve erimeetmeid korrakaitseseaduses sätestatud alusel ja korras.
2)Käesoleva seaduse §-de 7 ja 8 ning nende alusel kehtestatud õigusaktide nõuete täitmise üle riikliku järelevalve tegemisel võib korrakaitseorgan kohaldada lisaks käesoleva paragrahvi lõikes 1 nimetatud erimeetmetele ka korrakaitseseaduse §-s 52 sätestatud riikliku järelevalve erimeedet korrakaitseseaduses sätestatud alusel ja korras.
§ 16. Riikliku järelevalve erisused
1)Riigi Infosüsteemi Amet võib küberintsidendi korral vahetu kõrgendatud ohu tõrjumiseks või korrarikkumise kõrvaldamiseks süsteemi kasutamist või süsteemile juurdepääsu piirata, kui esinevad kõik järgmised tingimused:
1)küberintsident ohustab või kahjustab teise süsteemi turvalisust;
2)süsteemi haldaja ei saa või ei saa õigel ajal ise küberintsidendist lähtuvat kõrgendatud ohtu tõrjuda või korrarikkumist kõrvaldada;
3)küberintsidendist lähtuvat kõrgendatud ohtu ei saa tõrjuda ega korrarikkumist kõrvaldada vähem riivava meetmega;
4)küberintsidendist lähtuva kõrgendatud ohu tõrjumisega või korrarikkumise kõrvaldamisega ei tekitata isikule ebaproportsionaalset kahju.
1^1)Tarbijakaitse ja Tehnilise Järelevalve Amet võib riikliku järelevalve tegemiseks rakendada Euroopa Parlamendi ja nõukogu määruse (EL)2019/881 artikli 58 lõikes 8 sätestatud meetmeid.
2)Käesolevas paragrahvis sätestatud meetme kohaldamisest tuleb adressaati ja käesoleva seaduse § 3 lõike 1 punktis 1 sätestatud teenuse osutaja puhul ka elutähtsa teenuse toimepidevust korraldavat asutust esimesel võimalusel teavitada.
3)Käesolevas paragrahvis sätestatud meetme protokollimine on kohustuslik.
§ 17. Haldusjärelevalve meetmed
1)Riigi Infosüsteemi Amet on haldusjärelevalve tegemisel volitatud pääsema ligi süsteemile ning piirama süsteemi kasutamist või süsteemile juurdepääsu, kui esinevad kõik järgmised tingimused:
1)küberintsident ohustab või kahjustab teise süsteemi turvalisust;
2)süsteemi haldaja ei saa või ei saa õigel ajal ise küberintsidendist lähtuvat ohtu tõrjuda või küberintsidenti kõrvaldada;
3)küberintsidendist lähtuvat ohtu ei saa tõrjuda ega küberintsidenti kõrvaldada isiku suhtes vähem riivava meetmega;
4)küberintsidendist lähtuva ohu tõrjumisega või küberintsidendi kõrvaldamisega ei tekitata isikule ebaproportsionaalset kahju.
2)Käesolevas paragrahvis sätestatud meetme kohaldamisest tuleb adressaati esimesel võimalusel teavitada.
3)Käesolevas paragrahvis sätestatud meetme protokollimine on kohustuslik.
§ 17^1. Sunniraha määr
 Riikliku järelevalvemenetluse käigus ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha kohaldamise igakordne ülemmäär 20 000 eurot.
§ 17^2. Kaebuse läbivaatamise tähtaeg
1)Tarbijakaitse ja Tehnilise Järelevalve Amet lahendab Euroopa Parlamendi ja nõukogu määruse (EL)2019/881 artiklis 63 sätestatud kaebuse hiljemalt 90. päeval kaebuse saamisest arvates.
2)Kui käesoleva paragrahvi lõikes 1 nimetatud kaebuse lahendamiseks on vaja teha koostööd teise riigi riikliku küberturvalisuse sertifitseerimise asutusega, on Tarbijakaitse ja Tehnilise Järelevalve Ametil õigus pikendada kaebuse läbivaatamise tähtaega aja võrra, mis on vajalik asutuse arvamuse ärakuulamiseks. Kaebuse läbivaatamise tähtaja pikendamisest teavitatakse kaebuse esitajat kirjalikult.
5. peatükk Vastutus
§ 18. Seaduse nõuete rikkumine
1)Käesoleva seaduse § 7 lõigetes 1–3 sätestatud nõuete rikkumise eest –
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 20 000 eurot.
§ 18^1. Euroopa Parlamendi ja nõukogu määruse (EL)2019/881 nõuete rikkumine
1)Euroopa Parlamendi ja nõukogu määruse (EL)2019/881 artikli 53 lõikes 2 sätestatud tingimustele mittevastava vastavusdeklaratsiooni väljastamise eest või artikli 55 lõikes 1 nimetatud teabe korral sama artikli lõikes 2 sätestatud nõuete rikkumise eest – 
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 20 000 eurot.
§ 19. Menetlus
1)Käesoleva seaduse §-s 18 sätestatud väärteo kohtuväline menetleja on Riigi Infosüsteemi Amet.
2)Kui käesoleva seaduse §-s 18 sätestatud väärtegu on seotud isikuandmete töötlemise nõuete rikkumisega, kohaldatakse väärteomenetluse puhul isikuandmete kaitse seadust.
3)Käesoleva seaduse §-s 18^1  sätestatud väärteo kohtuväline menetleja on Tarbijakaitse ja Tehnilise Järelevalve Amet.
6. peatükk Rakendussätted
§ 20. Teenuse osutajate tuvastamine
Riigi Infosüsteemi Amet tuvastab käesoleva seaduse § 3 lõikes 3 nimetatud teenuse osutajad 2018. aasta 9. novembriks.
Välja kuulutanud
§ 1. Seaduse reguleerimisala
 Käesolevas seaduses sätestatakse seaduse kohaldamisalasse kuuluva toote ja teenuse ligipääsetavusnõuded, ettevõtja kohustused ligipääsetavuse tagamiseks, ligipääsetavusnõuetele vastavuse hindamine ja vastavuseeldus ning riiklik järelevalve ja vastutus.
§ 2. Seaduse kohaldamisala
1)Käesolevat seadust kohaldatakse järgmistele toodetele:
1)e-luger;
2)makseterminal;
3)piletiautomaat;
4)registreerimisautomaat;
5)sularaha- või makseautomaat;
6)teavet pakkuv interaktiivne iseteenindusterminal, välja arvatud sõiduki, õhusõiduki, laeva ja veeremi integreeritud osana paigaldatud terminal;
7)tarbija terminalseade, millel on interaktiivne andmetöötlusvõimsus ja mida kasutatakse ligipääsuks audiovisuaalmeedia teenusele;
8)tarbija terminalseade, millel on interaktiivne andmetöötlusvõimsus ja mida kasutatakse elektroonilise side teenuse osutamisel;
9)tarbijale kasutamiseks ette nähtud üldotstarbeline arvuti riistvarasüsteem ja selle operatsioonisüsteem.
2)Käesoleva paragrahvi lõikes 1 sätestatud toodetega seotud termineid kasutatakse käesolevas seaduses järgmises tähenduses:
1)e-luger on eriotstarbeline seade koos riist- ja tarkvaraga, mida kasutatakse raamatu elektroonilisele failile ligipääsu saamiseks, selles navigeerimiseks, selle lugemiseks ja kasutamiseks;
2)iseteenindusterminal on iseteenindust võimaldav elektrooniline seade, mida kasutatakse infopäringute (interaktiivne teabeekraan), maksete (makseterminal), printimise (piletiautomaat)ja finantsteenuste (sularahaautomaat, makseautomaat, registreerimisautomaat)pakkumiseks, moodustades interaktiivse keskkonna;
3)makseterminal on seade, mille peamine eesmärk on võimaldada kasutada maksete tegemisel Euroopa Parlamendi ja nõukogu direktiivi (EL)2015/2366 makseteenuste kohta siseturul, direktiivide 2002/65/EÜ, 2009/110/EÜ ning 2013/36/EL ja määruse (EL)nr 1093/2010 muutmise ning direktiivi 2007/64/EÜ kehtetuks tunnistamise kohta (ELT L 337, 23.12.2015, lk 35–127)artikli 4 punktis 14 määratletud makseinstrumente füüsilises müügikohas, kuid mitte virtuaalses keskkonnas;
4)tarbija terminalseade, millel on interaktiivne andmetöötlusvõimsus ja mida kasutatakse ligipääsuks audiovisuaalmeedia teenusele, on seade, mille peamine eesmärk on anda ligipääs audiovisuaalmeedia teenusele;
5)interaktiivne andmetöötlusvõimsus on funktsionaalsus, mis toetab inimese ja seadme suhtlust ning võimaldab töödelda ja edastada andmeid, heli või videot või mis tahes kombinatsiooni nendest;
6)tarbijale kasutamiseks ette nähtud üldotstarbeline arvuti riistvarasüsteem on riistvara kombinatsioon, mis moodustab arvuti ning mida iseloomustab mitmeotstarbeline olemus ja võime täita asjakohase tarkvara abil arvutitoiminguid, mida tarbijad kõige sagedamini soovivad;
7)operatsioonisüsteem on tarkvara, mis muu hulgas käsitleb välisseadmete riistvara, planeerib ülesandeid ja säilitab andmeid ning on kasutaja vaikeliideseks, kui ükski rakendusliides ei ole kasutusel, hoolimata sellest, kas selline tarkvara on tarbijale kasutamiseks ette nähtud üldotstarbelise arvuti riistvara lahutamatu osa või eraldiseisev tarkvara, mis on mõeldud tarbijale kasutamiseks ette nähtud üldotstarbelise arvuti riistvaral, välja arvatud operatsioonisüsteemi laadija, põhiline sisendi- ja väljundisüsteem ning muu püsivara, mis on vajalik alglaadimisel või operatsioonisüsteemi paigaldamisel.
3)Käesolevat seadust kohaldatakse järgmistele tarbijale osutatavatele teenustele või nende osadele:
1)e-kaubanduse teenus;
2)elektroonilise side teenus, sealhulgas hädaabiühendus, välja arvatud masinatevahelise side teenus;
3)e-raamat ja selle kasutamiseks vajalik eriotstarbeline tarkvara;
4)finantsteenus;
5)lennu-, bussi-, raudtee- ja veeliikluse sõitjateveoteenuse osad, milleks on veebileht, mobiilsideseadmel põhinev teenus, elektrooniline pilet, elektroonilise piletimüügi teenus, transporditeabe andmine, reaalajas reisiteabe andmine, interaktiivne teabeekraan ja iseteenindusterminal;
6)teenus, millega antakse ligipääs audiovisuaalmeedia teenusele.
4)Teenus käesoleva seaduse tähenduses on teenus Euroopa Parlamendi ja nõukogu direktiivi 2006/123/EÜ teenuste kohta siseturul (ELT L 376, 27.12.2006, lk 36–68)artikli 4 punkti 1 tähenduses.
5)Käesoleva paragrahvi lõike 3 punktides 1, 3, 5 ja 6 sätestatud teenustega seotud termineid kasutatakse käesolevas seaduses järgmises tähenduses:
1)e-kaubanduse teenus on vahemaa tagant osutatav teenus, mida osutatakse veebilehtede ja mobiilsideseadmetel põhinevate teenuste kaudu elektroonilisel teel tarbija isiklikul taotlusel eesmärgiga sõlmida tarbijaleping;
2)e-raamat on raamatu digitaalse faili edastamise teenus, mis võimaldab ligipääsu raamatu elektroonilisele versioonile, selles navigeerimist, selle lugemist ja kasutamist;
3)e-raamatu tarkvara on eriotstarbeline tarkvara, sealhulgas mobiilsideseadmetel põhinev teenus, mida kasutatakse ligipääsuks e-raamatu failidele, nendes navigeerimiseks, nende lugemiseks ja kasutamiseks ning mis ei ole e-lugeri tarkvara;
4)lennuliikluse sõitjateveoteenus on äriline lennuteenus, mida osutatakse liikmesriigi territooriumil asuvast lennujaamast väljumisel, selle läbimisel või sinna saabumisel, hõlmates kolmandas riigis asuvast lennujaamast väljuvaid lende liikmesriigi territooriumil asuvasse lennujaama, kui teenust osutab liidu lennuettevõtja;
5)veeliikluse sõitjateveoteenus on teenus, mille puhul pardalemineku või pardalt mahatuleku sadam asub liikmesriigi territooriumil ja mis on merematkelaevaga hõlmatud üksnes juhul, kui pardalemineku sadam asub liikmesriigi territooriumil;
6)elektrooniline pilet on mis tahes süsteem, mille puhul ühe- või mitmekordse sõidupileti, perioodikaardi või sõidukrediidi vormis reisimise õigus on salvestatud elektrooniliselt füüsilisele transpordikaardile või muule seadmele, mitte ei ole trükitud paberile;
7)elektroonilise piletimüügi teenus on mis tahes süsteem, mille puhul sõitja ostab pileti muu hulgas veebipõhiselt, kasutades interaktiivse andmetöötlusvõimsusega seadet, ja pilet tarnitakse ostjale elektrooniliselt nii, et seda saab trükkida paberile või kuvada sõidu ajal, kasutades interaktiivse andmetöötlusvõimsusega mobiilsideseadet;
8)teenus, millega antakse ligipääs audiovisuaalmeedia teenusele, on elektroonilise sidevõrgu kaudu edastatav teenus, mida kasutatakse audiovisuaalmeedia teenuse kindlakstegemiseks, valimiseks, selle kohta teabe saamiseks ja vaatamiseks, ning mis tahes seonduvad funktsioonid, nagu subtiitrid kurtidele ja vaegkuuljatele, audiokirjeldused, subtiitrite pealelugemine ja viipekeelne tõlge ning elektroonilised saatekavad.
6)Käesoleva paragrahvi lõike 1 punktides 3–6 nimetatud toodetele kohaldatakse käesolevas seaduses sätestatud ligipääsetavusnõudeid juhul, kui neid kasutatakse lõikes 3 nimetatud teenuste osutamisel.
7)Käesoleva paragrahvi lõike 3 punktis 4 nimetatud teenus on:
1)makseasutuste ja e-raha asutuste seaduse § 3 lõikes 1 nimetatud makseteenused;
2)makseasutuste ja e-raha asutuste seaduse § 6 lõikes 1 nimetatud e-raha väljastamine;
3)tarbijakrediidi ja elamukinnisvaraga seotud tarbijakrediidi andmine krediidiandjate ja -vahendajate seaduse § 3 tähenduses;
4)võlaõigusseaduse § 709 lõikes 15^1  nimetatud maksekontoga seotud põhimakseteenused;
5)väärtpaberituru seaduse § 43 lõike 1 punktides 1, 2, 4 ja 5 sätestatud investeerimisteenused ja -tegevused;
6)väärtpaberituru seaduse § 44 punktides 1, 2, 4 ja 5 sätestatud investeerimisteenuse kõrvalteenused.
8)Käesoleva paragrahvi lõike 3 punktis 1 nimetatud teenusele kohaldatavaid käesoleva seaduse nõudeid kohaldatakse ka käesoleva seadusega hõlmatud toodete ja muude teenuste e-kaubanduse suhtes.
9)Teenuse ligipääsetavusnõudeid ei kohaldata:
1)internetipõhisele kaardile ja kaardistamisteenusele, tingimusel et navigeerimiseks kasutatava kaardi puhul esitatakse esmatähtis teave ligipääsetaval digitaalsel kujul;
2)kolmandale isikule pakutava veebilehe ja mobiilirakenduse sisu suhtes, mida ei rahasta ega arenda asjaomane ettevõtja ja mida ta ei saa mõjutada;
3)sõidukisse integreeritud iseteenindusterminalile, mida kasutatakse sõitjateveoteenuse mis tahes osa osutamisel;
4)ühistranspordiseaduse § 5 kohasele juhuveole;
5)ühistranspordiseaduse § 4 lõike 2 kohasele valla-, linna- või maakonnaliinile, mille suhtes kohaldatakse ainult käesoleva paragrahvi lõike 1 punktis 6 sätestatud interaktiivsetele iseteenindusterminalidele ette nähtud ligipääsetavusnõudeid.
10)Lisaks käesoleva paragrahvi lõikes 9 nimetatule ei kohaldata teenuse ligipääsetavusnõudeid veeliikluse sõitjateveoteenusele, mida osutatakse:
1)ekskursioonidel ja lõbureisidel, välja arvatud merematked;
2)enne 1965. aastat projekteeritud ajaloolisel algupärasel reisilaeval ja selle üksikkoopial, mis on ehitatud valdavalt algupärasest materjalist ja on ette nähtud kuni 36 reisija vedamiseks;
3)purjelaeval;
4)kuni 12 reisija vedamiseks ette nähtud laeval;
5)laeval, mille meeskond koosneb kuni kolmest meeskonnaliikmest;
6)mis tahes laeval, kui sõitjateveo vahemaa ühes suunas on alla 500 meetri.
11)Käesoleva seaduse nõudeid ei kohaldata mikroettevõtjast teenuseosutaja tegevusele.
12)Käesolevas seaduses ette nähtud haldusmenetlusele kohaldatakse haldusmenetluse seadust käesolevas seaduses sätestatud erisustega.
13)Käesoleva seaduse kohaldamisalas oleva toote tootja, tema volitatud esindaja, importija ja levitaja kohustustele, toote vastavushindamisele ja turujärelevalvele ning vastutusele kohaldatakse toote nõuetele vastavuse seadust käesolevast seadusest tulenevate erisustega.
§ 3. Ettevõtja, teenuseosutaja, tarbija ja mikroettevõtja
1)Ettevõtja käesoleva seaduse tähenduses on tootja, volitatud esindaja, importija, levitaja või teenuseosutaja.
2)Teenuseosutaja käesoleva seaduse tähenduses on füüsiline või juriidiline isik, kes osutab liidu turul teenust või teeb pakkumisi, et liidus tarbijatele teenust osutada.
3)Tarbija käesoleva seaduse tähenduses on füüsiline isik, kes ostab toote või tarbib teenust eesmärgil, mis ei ole seotud tema majandus- või kutsetegevusega.
4)Mikroettevõtja käesoleva seaduse tähenduses on ettevõtja, kellel on alla kümne töötaja ja kelle aastakäive ega aastane bilansimaht ei ületa kahte miljonit eurot.
2. peatükk Ligipääsetavusnõuded
§ 4. Toote ja teenuse ligipääsetavusnõuded
1)Toode peab selle turule laskmisel ja teenus selle osutamisel vastama ligipääsetavusnõuetele, arvestades käesoleva paragrahvi lõikes 5 ja käesoleva seaduse §-s 5 sätestatud erisusi.
2)Toode peab olema kavandatud ja toodetud viisil, mis tagab puudega inimestele toote maksimaalse kasutatavuse. See nõue kehtib ka käesoleva seaduse § 2 lõike 1 punktides 1 ja 7–9 nimetatud toodete pakendite ja juhendite kohta. Kui see on toote olemust arvestades võimalik, lisatakse toote sisse või peale ligipääsetavusnõuetele vastavas vormingus teave toote toimimise ja ligipääsetavuselementide kohta.
3)Teenuse osutamisel kasutatakse funktsioone, tavasid, põhimõtteid, menetlusi ja teenuse toimimises tehtavaid muudatusi, mis vastavad puudega inimeste vajadustele, tagades neile teenuse maksimaalse kasutatavuse. Teenuse elemendid peavad olema vastavate tugitehnoloogiatega koostalitlusvõimelised. Teenuse üldtingimustes või samaväärses dokumendis esitatakse teenusele kohaldatavate ligipääsetavusnõuete kirjeldus ning teave teenuse kavandamise ja tööpõhimõtete kohta.
4)Toote ja teenuse funktsionaalsed ligipääsetavusnõuded ja nõuded nende kohta antavale teabele kehtestab valdkonna eest vastutav minister määrusega.
5)Käesolevas seaduses sätestatud ligipääsetavusnõudeid kohaldatakse tootele ja teenusele üksnes niivõrd, kuivõrd nende järgimine:
1)ei eelda toote või teenuse märkimisväärset muutmist selliselt, et selle tagajärjel muutuks täielikult toote või teenuse põhiolemus;
2)ei too kaasa ebaproportsionaalset koormust ettevõtjale käesoleva seaduse § 5 tähenduses.
§ 5. Toote ja teenuse täielik muutmine ning ettevõtja ebaproportsionaalne koormamine
1)Kui ettevõtjal on kahtlus, et toote või teenuse vastavusse viimine käesoleva seaduse §-s 4 sätestatud ja sama paragrahvi lõike 4 alusel kehtestatud ühe või mitme ligipääsetavusnõudega võib endast kujutada toote või teenuse täielikku muutmist või tuua kaasa ebaproportsionaalse koormuse, hindab ettevõtja seda koormust.
2)Ettevõtja, välja arvatud toodetega tegelev mikroettevõtja, dokumenteerib käesoleva paragrahvi lõikes 1 nimetatud hindamise ja säilitab hindamistulemusi viis aastat toote viimasest turul kättesaadavaks tegemisest või teenuse viimasest osutamisest arvates.
3)Teenuseosutaja, kes tugineb ebaproportsionaalsele koormusele, peab seda hindama vastavalt käesoleva paragrahvi lõikele 1, kui:
1)teenust muudetakse;
2)seda taotleb Tarbijakaitse ja Tehnilise Järelevalve Amet või
3)hindamisest on möödunud viis aastat.
4)Kui ettevõtjat rahastatakse ligipääsetavuse parandamise eesmärgil muudest ressurssidest kui ettevõtja omavahendid, ei ole tal õigust tugineda ebaproportsionaalsele koormusele.
5)Kui ettevõtja, välja arvatud toodetega tegelev mikroettevõtja, leiab pärast käesoleva paragrahvi lõikes 1 nimetatud hindamist, et talle ei saa kohaldada üht või mitut ligipääsetavusnõuet, teavitab ta sellest Tarbijakaitse ja Tehnilise Järelevalve Ametit ning esitab tema taotluse korral dokumenteeritud hindamise tulemuse. Toodetega tegelev mikroettevõtja esitab Tarbijakaitse ja Tehnilise Järelevalve Ametile tema taotluse korral käesoleva paragrahvi lõikes 1 nimetatud hindamise seisukohast olulised asjaolud.
6)Ettevõtja ebaproportsionaalse koormuse hindamise kriteeriumid ja ligipääsetavusnõuete kohaldamata jätmisest teavitamise korra kehtestab valdkonna eest vastutav minister määrusega.
3. peatükk Ettevõtja kohustused ligipääsetavuse tagamiseks
1. jagu Tootega tegeleva ettevõtja kohustused
§ 6. Tootja kohustused
1)Enne toote turule laskmist koostab tootja toote kohta tehnilise dokumentatsiooni ja teeb või laseb teha toote vastavushindamise, järgides kõiki käesoleva seaduse 4. peatükis sätestatud nõudeid. Kui toode vastab ligipääsetavusnõuetele, koostab tootja Euroopa Liidu vastavusdeklaratsiooni (edaspidi vastavusdeklaratsioon)ja kinnitab tootele vastavusmärgise.
2)Tootja säilitab tehnilist dokumentatsiooni ja vastavusdeklaratsiooni viis aastat pärast toote turule laskmist.
3)Tootja tagab, et tootega kaasas olevad juhised, teave ja märgistus on selged, arusaadavad ja mõistetavad.
4)Kui tootjale saab teatavaks, et tema turule lastud toode ei vasta ühele või mitmele kohaldatavale ligipääsetavusnõudele, teavitab ta mittevastavusest Tarbijakaitse ja Tehnilise Järelevalve Ametit, esitades üksikasjad toote mittevastavuse ja rakendatud parandusmeetmete kohta.
5)Tootja säilitab andmeid kohaldatavatele ligipääsetavusnõuetele mittevastavate turule lastud toodete ja nendega seotud kaebuste kohta.
§ 7. Volitatud esindaja ülesanne
 Käesoleva seaduse §-s 14 sätestatud kohustusi võib täita tootja nimel ja vastutusel tootja poolt selleks volitatud esindaja. Volitatud esindaja hoiab käesoleva seaduse §-des 13 ja 14 nimetatud tehnilist dokumentatsiooni ja vastavusdeklaratsiooni Tarbijakaitse ja Tehnilise Järelevalve Ameti jaoks kättesaadavana viis aastat pärast toote turule laskmist.
§ 8. Importija kohustused
1)Importija tagab, et vastavusdeklaratsiooni koopia ja tehniline dokumentatsioon on Tarbijakaitse ja Tehnilise Järelevalve Ametile käesoleva seaduse § 6 lõikes 2 sätestatud aja jooksul kättesaadav.
2)Importijale kohaldatakse käesoleva seaduse § 6 lõigetes 3–5 sätestatud nõudeid.
§ 9. Levitaja kohustused
 Kui levitajale saab teatavaks, et tema turule lastud toode ei vasta ühele või mitmele kohaldatavale ligipääsetavusnõudele, teavitab ta mittevastavusest Tarbijakaitse ja Tehnilise Järelevalve Ametit, esitades üksikasjad toote mittevastavuse ja rakendatud parandusmeetmete kohta.
§ 10. Toodetega tegelevate ettevõtjate kindlakstegemine
 Käesoleva seaduse §-des 6–9 nimetatud ettevõtja teavitab Tarbijakaitse ja Tehnilise Järelevalve Ametit tema nõudmise korral kõigist ettevõtjatest, keda ta on tootega varustanud või kes on teda tootega varustanud viie aasta jooksul alates sellest, kui talle toodet tarniti, ja viie aasta jooksul alates sellest, kui ta toodet tarnis.
2. jagu Teenusega seotud ettevõtja kohustused
§ 11. Teenuseosutaja kohustused
1)Teenuseosutaja tagab teenuse vastavuse kohaldatavatele ligipääsetavusnõuetele.
2)Teenuseosutaja koostab teenuse vastavust kohaldatavatele ligipääsetavusnõuetele selgitava teabe, mille teeb kirjalikult ja suuliselt ligipääsetavas vormis avalikult kättesaadavaks. Teenuseosutaja säilitab teavet kogu teenuse osutamise aja jooksul.
3)Teenuseosutaja võtab asjakohaselt arvesse muutusi teenuse osutamise tingimustes, kohaldatavates ligipääsetavusnõuetes ja harmoneeritud standardites või tehnilistes spetsifikatsioonides, millest lähtuvalt määratakse kindlaks teenuse vastavus ligipääsetavusnõuetele.
4)Kui osutatav teenus ei vasta käesoleva paragrahvi lõikes 1 sätestatud nõudele, on teenuseosutaja kohustatud:
1)rakendama teenuse ligipääsetavusnõuetega vastavusse viimiseks asjakohaseid parandusmeetmeid;
2)teavitama mittevastavusest viivitamata Tarbijakaitse ja Tehnilise Järelevalve Ametit, esitades üksikasjad mittevastavuse ja vastavusse viimiseks rakendatavate parandusmeetmete kohta.
5)Teenuseosutaja teeb Tarbijakaitse ja Tehnilise Järelevalve Ametiga tema nõudmise korral igakülgset koostööd teenuse ligipääsetavusnõuetega vastavusse viimiseks parandusmeetmete rakendamisel.
4. peatükk Vastavushindamine ja vastavuseeldus
§ 12. Toote vastavushindamine
1)Toote ligipääsetavusnõuetele vastavust tõendatakse toote turule laskmisel tootmise sisekontrolli vastavushindamismenetlusega, mis tähendab käesoleva seaduse §-des 13 ja 14 sätestatud nõuete täitmist.
2)Tootja rakendab vajalikke meetmeid, et tootmisprotsess ja selle kontroll tagaks toote vastavuse käesoleva seaduse §-s 13 sätestatud tehnilisele dokumentatsioonile ning kohaldatavatele ligipääsetavusnõuetele.
§ 13. Toote tehniline dokumentatsioon
1)Tootja koostab tehnilise dokumentatsiooni viisil, mis võimaldab hinnata toote vastavust kohaldatavatele ligipääsetavusnõuetele ning käsitleb hindamiseks vajalikul määral toote konstruktsiooni, valmistamist ja kasutamist.
2)Kui tootja tugineb toote täielikule muutmisele või ettevõtja ebaproportsionaalsele koormamisele, peab tehniline dokumentatsioon võimaldama tõendada, et üks või mitu kohaldatavat ligipääsetavusnõuet põhjustaksid toote täielikku muutmist või ebaproportsionaalset koormust.
3)Tehniline dokumentatsioon sisaldab asjakohases ulatuses vähemalt järgmist:
1)toote üldkirjeldus;
2)Euroopa Liidu Teatajas avaldatud täielikult või osaliselt kohaldatud harmoneeritud standardite ja asjakohaste tehniliste spetsifikatsioonide loetelu või kohaldatavate ligipääsetavusnõuete järgimiseks kasutatud lahenduste kirjeldus;
3)viited osaliselt kohaldatud harmoneeritud standardite kohta või tehniliste spetsifikatsioonide nende osade kohta, mida on kohaldatud.
§ 14. Toote vastavusdeklaratsioon ja vastavusmärgis
1)Tootja koostab toote kohta kirjaliku vastavusdeklaratsiooni, millega kinnitab, et tootele kohaldatavad ligipääsetavusnõuded on täidetud.
2)Vastavusdeklaratsiooni koostamisel tuleb järgida Euroopa Parlamendi ja nõukogu otsuse nr 768/2008/EÜ toodete turustamise ühise raamistiku kohta ja millega tunnistatakse kehtetuks nõukogu otsus 93/465/EMÜ (ELT L 218, 13.08.2008, lk 82–128)III lisas sätestatud näidise ülesehitust. Vastavusdeklaratsiooni ajakohastatakse pidevalt.
3)Kui tootjale ei saa kohaldada üht või mitut ligipääsetavusnõuet toote täieliku muutmise või ettevõtja ebaproportsionaalse koormamise tõttu, peab vastavusdeklaratsioonis olema märgitud, millise ligipääsetavusnõude suhtes on käesoleva seaduse § 4 lõikes 5 ja §-s 5 sätestatud erandit kohaldatud.
4)Vastavusmärgis kinnitatakse igale ligipääsetavusnõuetele vastavale tootele või selle andmeplaadile nähtaval, loetaval ja kustutamatul viisil. Kui toote laadist tingituna ei ole võimalik või otstarbekas vastavusmärgist tootele kinnitada, kinnitatakse see pakendile ja lisatakse tootega kaasas olevatele dokumentidele.
§ 15. Toote ja teenuse vastavuseeldus
1)Kui toote või teenuse vastavuse hindamisel on järgitud ligipääsetavusnõudeid hõlmavat harmoneeritud standardit või selle osa, eeldatakse, et sellisele standardile või selle osale vastav toode või teenus vastab standardi või selle osaga kaetud nõuete puhul ligipääsetavusnõuetele.
2)Kui toote või teenuse vastavuse hindamisel on järgitud ligipääsetavusnõudeid hõlmavat tehnilist spetsifikatsiooni või selle osa, eeldatakse, et sellisele tehnilisele spetsifikatsioonile või selle osale vastav toode või teenus vastab tehnilise spetsifikatsiooni või selle osaga kaetud nõuete puhul ligipääsetavusnõuetele.
5. peatükk Riiklik järelevalve
§ 16. Järelevalveasutus
 Käesolevas seaduses ja selle alusel kehtestatud õigusaktides sätestatud nõuete täitmise üle teeb riiklikku järelevalvet Tarbijakaitse ja Tehnilise Järelevalve Amet.
§ 17. Järelevalve erimeetmed
 Tarbijakaitse ja Tehnilise Järelevalve Amet võib käesolevas seaduses sätestatud riikliku järelevalve tegemiseks kohaldada korrakaitseseaduse §-des 30, 31, 32, 49, 50, 51 ja 52 sätestatud riikliku järelevalve erimeetmeid korrakaitseseaduses sätestatud alusel ja korras.
§ 18. Järelevalve erisused
1)Tarbijakaitse ja Tehnilise Järelevalve Ametil on õigus:
1)nõuda ettevõtjalt asjakohaste meetmete viivitamatut rakendamist toote või teenuse kõigi kohaldatavate ligipääsetavusnõuetega vastavusse viimiseks;
2)juhul, kui ettevõtja ei ole käesoleva lõike punktis 1 nimetatud asjakohaseid meetmeid rakendanud, keelata või piirata toote või teenuse kättesaadavaks tegemist riigisisesel turul või nõuda toote või teenuse viivitamatut turult kõrvaldamist või toode turult kõrvaldada.
2)Kui ettevõtja tugineb toote või teenuse täielikule muutmisele või ettevõtja ebaproportsionaalsele koormamisele, on Tarbijakaitse ja Tehnilise Järelevalve Ametil õigus:
1)kontrollida, kas ettevõtja on teinud käesoleva seaduse §-s 5 nimetatud hindamise;
2)vaadata läbi käesoleva seaduse §-s 5 nimetatud hindamise tulemused ja hindamiskriteeriumide nõuetekohane kasutamine;
3)kontrollida vastavust kohaldatavatele ligipääsetavusnõuetele.
§ 19. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 10 000 eurot.
6. peatükk Vastutus
§ 20. Ligipääsetavusnõuetele mittevastava teenuse osutamine
1)Ligipääsetavusnõuetele mittevastava teenuse osutamise eest –
karistatakse rahatrahviga kuni 100 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 20 000 eurot.
§ 21. Menetlus
 Käesolevas peatükis sätestatud väärtegude kohtuväline menetleja on Tarbijakaitse ja Tehnilise Järelevalve Amet.
7. peatükk Rakendussätted
§ 22. Ligipääsetavusnõuete kohaldamise erisused
1)Käesoleva seaduse nõudeid kohaldatakse alates 2025. aasta 28. juunist turule lastava toote ja osutatava teenuse suhtes.
2)Enne 2025. aasta 28. juunit sõlmitud teenuseleping, mille tingimused kohalduvaid ligipääsetavusnõudeid ei arvesta, kehtib edasi muutmata kujul kuni selle kehtivusaja lõpuni, kuid kõige kauem 2030. aasta 28. juunini.
3)Käesoleva seaduse § 2 lõike 1 punktides 2–6 nimetatud iseteenindusterminali, mida teenuseosutaja kasutab teenuse osutamiseks enne 2025. aasta 28. juunit, võib jätkuvalt kasutada sellise teenuse osutamiseks kuni selle majanduslikult kasuliku tööea lõpuni, kuid kõige kauem 20 aastat pärast selle kasutuselevõttu.
4)Teenuseosutaja võib jätkata teenuse osutamist kuni 2030. aasta 28. juunini, kasutades toodet, mida ta kasutas sellise teenuse osutamiseks ka enne 2025. aasta 28. juunit.
5)Teenuse ligipääsetavusnõudeid ei kohaldata veebilehe ja mobiilirakenduse järgmise sisu suhtes:
1)eelsalvestatud ajas muutuv meedium, mis on avaldatud enne 2025. aasta 28. juunit;
2)kontoritarkvara failiformaat, mis on avaldatud enne 2025. aasta 28. juunit;
3)veebilehe ja mobiilirakenduse sisu, mida pärast 2025. aasta 28. juunit ei ajakohastata ega muudeta.
§ 23. Seaduse järelhindamine
 Sotsiaalministeerium analüüsib hiljemalt 2028. aastal käesoleva seaduse rakendamise mõju ja tulemuslikkust.
§ 24. Meediateenuste seaduse muutmine
Meediateenuste seaduse §-s 65^3  asendatakse tekstiosa „2025. aastal” tekstiosaga „2024. aastal”.
§ 25. Meediateenuste seaduse muutmise ja sellega seonduvalt teiste seaduste muutmise seaduse muutmine
Meediateenuste seaduse muutmise ja sellega seonduvalt teiste seaduste muutmise seaduse § 6 tekst muudetakse ja sõnastatakse järgmiselt:
„Käesoleva seaduse § 1 punkt 45 jõustub 2025. aasta 28. juunil.”.
§ 26. Toote nõuetele vastavuse seaduse muutmine
Toote nõuetele vastavuse seaduses tehakse järgmised muudatused:
1)paragrahvi 50 lõiget 5 täiendatakse punktiga 123 järgmises sõnastuses:
„123)tooted, millele kehtestatud ligipääsetavusnõuete täitmise üle järelevalve tegemine on tema pädevusse antud seaduse või selle alusel kehtestatud õigusaktiga;”;
2)seaduse normitehnilist märkust täiendatakse tekstiosaga järgmises sõnastuses:
„Euroopa Parlamendi ja nõukogu direktiiv (EL)2019/882 toodete ja teenuste ligipääsetavusnõuete kohta (ELT L 151, 07.06.2019, lk 70–115).”.
Välja kuulutanud
§ 1. Reguleerimisala ja eesmärk
1)Käesolev seadus sätestab välisinvesteeringu tegemise loa kohustuse, välisinvesteeringu usaldusväärsuse hindamise ning vastavate nõuete täitmise üle riikliku järelevalve teostamise tingimused ja korra.
2)Käesoleva seaduse eesmärk on välisinvesteeringu usaldusväärsuse hindamisega tagada Eesti ja muu Euroopa Liidu liikmesriigi julgeolek ning avalik kord.
3)Käesolevas seaduses ettenähtud loamenetlusele kohaldatakse haldusmenetluse seadust, arvestades käesolevas seaduses sätestatud erisusi.
§ 2. Välisinvesteering
1)Välisinvesteering käesoleva seaduse tähenduses on tehing või seotud tehingud, mille kaudu välisinvestor:
1)omandab otsese või kaudse olulise osaluse sihtettevõtjas;
2)saavutab otsese või kaudse kontrolli sihtettevõtja üle või
3)omandab sihtettevõtja osa.
2)Olulist osalust käsitatakse väärtpaberituru seaduse § 9 tähenduses.
3)Käesolevas seaduses nimetatud kontrolli ja kontrollitava ettevõtja määratlemisel lähtutakse väärtpaberituru seaduse §-s 10 sätestatust.
4)Käesolevas seaduses käsitatakse ettevõtjat konkurentsiseaduse tähenduses.
§ 3. Välisinvestor
1)Välisinvestor käesoleva seaduse tähenduses on:
1)füüsiline isik, kellel on kolmanda riigi kodakondsus, füüsiline isik, kellel on mitu kodakondsust, millest vähemalt üks on kolmanda riigi kodakondsus, ja kodakondsuseta füüsiline isik;
2)ettevõtja, kes on asutatud kolmanda riigi õiguse alusel;
3)käesoleva lõike punktis 1 nimetatud füüsilise isiku või punktis 2 nimetatud ettevõtja kontrollitav ettevõtja olenemata tema asutamiskohast.
2)Kolmas riik käesoleva seaduse tähenduses on riik, kes ei ole Euroopa Liidu liikmesriik.
§ 4. Sihtettevõtja ja sihtettevõtja osa
1)Sihtettevõtja käesoleva seaduse tähenduses on:
1)elutähtsa teenuse osutaja;
2)äriühing, milles riigil on oluline osalus;
3)ettevõtja, kes toodab või kehtiva lepingu alusel tarnib riigiasutusele strateegilise kauba seaduses nimetatud sõjaliste kaupade või kahesuguse kasutusega kaupade nimekirjas sätestatud kaupa või osutab sellise kaubaga seotud tehnilist abi, välja arvatud relvaseaduse 11^1 . peatüki 2. jaos nimetatud sõjarelva, laskemoona ja lahingumoona käitlemisega tegelev ettevõtja;
4)üleriigilise televisiooni- või raadioteenuse osutaja ja tellitava audiovisuaalmeedia teenuse osutaja meediateenuste seaduse tähenduses, samuti trükimeedias ja internetis uudiste, ajalehtede ja ajakirjade kirjastaja, kelle vastava tegevusega seotud käive Eestis eelneval kalendriaastal oli vähemalt kolm miljonit eurot;
5)ettevõtja, kellel on geoloogilise uuringu või kaevandamisluba põlevkivi või Eestis leiduva Euroopa Komisjoni koostatud Euroopa Liidu kriitilise tähtsusega toorainete loetelus sisalduva toorme uurimiseks või kaevandamiseks;
6)ettevõtja, kellega on sõlmitud riigi tegevusvaru hoiuleping või delegeeritud varu leping;
7)ettevõtja, kes omab alalist riigikaitseobjekti riigikaitseseaduse tähenduses;
8)ettevõtja, kes omab riigiside toimimist tagavat või ringhäälinguprogrammide edastamiseks vajalikku vähemalt 200 meetri kõrguste mastide taristut;
9)raudteeinfrastruktuuriettevõtja, kes majandab avalikku raudteed raudteeseaduse tähenduses;
10)sertifitseeritud lennuvälja või kopteriväljaku käitaja, kelle käitatav lennuväli või kopteriväljak on avatud rahvusvaheliseks regulaarseks lennuliikluseks, ja Tallinna lennuinfopiirkonnas lennuliikluse teenindamist tagava aeronavigatsiooniteenuse osutaja lennundusseaduse tähenduses;
11)üleeuroopalisse transpordivõrku kuuluva Eesti meresadama pidaja vastavalt Euroopa Parlamendi ja nõukogu määruse (EL)nr 1315/2013 üleeuroopalise transpordivõrgu arendamist käsitlevate liidu suuniste kohta ja millega tunnistatakse kehtetuks otsus nr 661/2010/EL (ELT L 348, 20.12.2013, lk 1–128)II lisas nimetatud sadamate nimekirjale.
2)Sihtettevõtja osa käesoleva seaduse tähenduses on sihtettevõtja vara või sihtettevõtja organisatsiooniliselt iseseisev osa, sealhulgas ettevõte või käitis, mis on asjakohase majandustegevuse aluseks ja tegutsemiseks vajalik käesoleva paragrahvi lõikes 1 nimetatud sihtettevõtjale.
2. peatükk Välisinvesteeringu loamenetlus
§ 5. Välisinvesteeringu loakohustus
1)Välisinvesteeringuks on vaja Tarbijakaitse ja Tehnilise Järelevalve Ameti luba (edaspidi välisinvesteeringu luba), mille andmisel hinnatakse välisinvesteeringu mõju Eesti või muu Euroopa Liidu liikmesriigi julgeolekule ja avalikule korrale.
2)Käesoleva seaduse alusel loakohustusega välisinvesteeringu lõpuleviimine on keelatud enne välisinvesteeringu loa saamist.
3)Käesoleva paragrahvi lõikes 2 sätestatu ei keela väärtpaberite avaliku pakkumise tehingu või seeriatena väärtpaberitehingute tegemist, sealhulgas teisteks väärtpaberibörsil noteeritud väärtpaberiteks konverteeritavate väärtpaberitega tehingute tegemist, kui Tarbijakaitse ja Tehnilise Järelevalve Ametile esitatakse viivitamata taotlus välisinvesteeringu loa saamiseks ning välisinvestor ei kasuta kuni välisinvesteeringu loa saamiseni omandatava olulise osaluse või saavutatava kontrolliga kaasnevaid õigusi, eelkõige hääleõigust.
§ 6. Välisinvesteeringu loa taotlemine
1)Välisinvesteeringu loa saamiseks esitab välisinvestor (edaspidi ka taotleja)Tarbijakaitse ja Tehnilise Järelevalve Ametile elektrooniliselt taotluse koos lisadokumentidega käesoleva seaduse §-s 13 nimetatud infosüsteemi kaudu pärast välisinvesteeringu aluseks oleva lepingu sõlmimist või muu tehingu tegemist, kuid enne välisinvesteeringu lõpuleviimist. Kui infosüsteemile ei ole taotlejast mitteoleneval põhjusel juurdepääsu, võib taotluse esitada elektrooniliselt selleks ettenähtud e-posti aadressil, mis on avaldatud Tarbijakaitse ja Tehnilise Järelevalve Ameti veebilehel.
2)Kui sihtettevõtjale või välisinvesteeringu muule osalisele saab teatavaks, et välisinvestor ei ole välisinvesteeringu luba taotlenud, teavitab ta sellest esimesel võimalusel Tarbijakaitse ja Tehnilise Järelevalve Ametit, esitades temale kättesaadavad käesoleva seaduse §-s 7 nimetatud andmed.
26.10.2023 14:55
Parandatud ilmne ebatäpsus sõnas „käesoleva“ Riigi Teataja seaduse § 10 lõike 3 alusel.
3)Välisinvestor, sihtettevõtja ja välisinvesteeringu muu osaline võib enne välisinvesteeringu loa taotlemist või loamenetluses pöörduda Tarbijakaitse ja Tehnilise Järelevalve Ameti poole selgituste saamiseks, samuti küsida ametilt nõu, kas välisinvesteering on loakohustusega.
§ 7. Taotluses esitatavad andmed
1)Taotluses esitatakse välisinvesteeringu kirjeldus ning välisinvestori, sihtettevõtja, sihtettevõtja osa, nende omandistruktuuri, tegeliku kasusaaja ja majandustegevuse andmed ning välisinvesteeringu väärtus, rahastamisallikas ja ajakava.
2)Taotleja teatab Tarbijakaitse ja Tehnilise Järelevalve Ametile viivitamata taotluses esitatud andmete või sellele lisatud dokumentide muutumisest.
3)Tarbijakaitse ja Tehnilise Järelevalve Amet, välisinvesteeringukomisjon (edaspidi ka komisjon)ja selle liige võib taotlusega seotud andmeid töödelda üksnes välisinvesteeringu usaldusväärsuse hindamise eesmärgil ning sihtettevõtja või välisinvestori poolt käesoleva seaduse alusel esitatud andmete kontrollimiseks vajalikus ulatuses.
4)Taotluse andmekoosseisu, sellele lisatavate dokumentide loetelu ja taotluse esitamise korra kehtestab valdkonna eest vastutav minister määrusega.
§ 8. Teabe küsimine
1)Tarbijakaitse ja Tehnilise Järelevalve Ametil on õigus nõuda taotlejalt lisaks käesoleva seaduse §-s 7 nimetatud andmetele ja dokumentidele täiendavaid andmeid ja dokumente, kui need on vajalikud välisinvesteeringu usaldusväärsuse hindamiseks.
2)Tarbijakaitse ja Tehnilise Järelevalve Ametil on õigus nõuda sihtettevõtjalt, välisinvesteeringu muult osaliselt, isikult ja riigi- või kohaliku omavalitsuse asutuselt välisinvesteeringu usaldusväärsuse hindamiseks vajalikke andmeid ja dokumente.
§ 9. Taotluse menetlemine ja menetlustähtajad
1)Tarbijakaitse ja Tehnilise Järelevalve Amet edastab taotluse ja sellele lisatud dokumendid komisjonile välisinvesteeringu loa andmise kooskõlastamiseks, määrates tähtajaks vähemalt 21 kalendripäeva.
2)30 kalendripäeva jooksul puudusteta taotluse esitamisest arvates Tarbijakaitse ja Tehnilise Järelevalve Amet:
1)annab välisinvesteeringu loa;
2)keeldub välisinvesteeringu loa andmisest või
3)teatab taotlejale, et välisinvesteering ei ole käesoleva seaduse alusel loakohustusega.
26.10.2023 14:55
Parandatud ilmne ebatäpsus sõnas „käesoleva“ Riigi Teataja seaduse § 10 lõike 3 alusel.
3)Välisinvesteeringu mõju hindamiseks võib Tarbijakaitse ja Tehnilise Järelevalve Amet käesoleva paragrahvi lõikes 2 sätestatud tähtaega pikendada ühe korra kuni 90 kalendripäeva võrra.
4)Kui muu Euroopa Liidu liikmesriik või Euroopa Komisjon on teatanud oma kavatsusest esitada Euroopa Parlamendi ja nõukogu määruse (EL)2019/452, millega luuakse liitu tehtavate välismaiste otseinvesteeringute taustauuringute raamistik (ELT L 79I, 21.03.2019, lk 1–14), alusel märkused või arvamus, võib Tarbijakaitse ja Tehnilise Järelevalve Amet pikendada käesoleva paragrahvi lõikes 2 sätestatud tähtaega ühe korra kuni 90 kalendripäeva võrra.
§ 10. Välisinvesteeringu hindamine
1)Välisinvesteeringu Eesti või muu Euroopa Liidu liikmesriigi julgeolekule ja avalikule korrale avaldatava mõju hindamisel kaaluvad Tarbijakaitse ja Tehnilise Järelevalve Amet ning komisjon eelkõige asjaolusid, mis seonduvad välisinvestoriga ning sihtettevõtja või sihtettevõtja osa majandustegevuse ja asjakohase majandusvaldkonnaga.
2)Välisinvestoriga seoses võetakse eelkõige arvesse:
1)millistes riikides ja millistes majandusvaldkondades välisinvestor tegutseb;
2)milline on välisinvestori omandistruktuur, sealhulgas kas see on läbipaistev ja arusaadav;
3)millisest allikast välisinvesteeringut rahastatakse ning kas raha päritolu on selgelt tuvastatav;
4)kas välisinvestorit kontrollib otseselt või kaudselt kolmanda riigi valitsus, sealhulgas riigiasutus või relvajõud;
5)kas välisinvestor või tema tegelik kasusaaja on seotud või olnud seotud Eesti või muu Euroopa Liidu liikmesriigi julgeolekut või avalikku korda ohustava tegevusega;
6)kas välisinvestor või tema tegelik kasusaaja tegeleb või on tegelenud ebaseadusliku tegevusega või on põhjendatud kahtlus, et ta hakkab sellega tegelema;
7)kas välisinvestor või tema tegelik kasusaaja on või on olnud rahvusvahelise sanktsiooni subjekt.
3)Sihtettevõtja või sihtettevõtja osa majandustegevusega seoses võetakse eelkõige arvesse:
1)millises majandusvaldkonnas sihtettevõtja või sihtettevõtja osa tegutseb ja tema olulisust selles valdkonnas;
2)millises ulatuses rahastatakse sihtettevõtjat Euroopa Liidu vahenditest või muudest avalikest vahenditest;
3)kas välisinvestor kavatseb teha muudatust sihtettevõtja või sihtettevõtja osa majandustegevuses või sihtettevõtja juhtimises;
4)kas sihtettevõtja tegeleb teadus- ja arendustegevusega ning millised intellektuaalse omandi õigused talle kuuluvad;
5)kas sihtettevõtja osa koosseisu kuuluvad intellektuaalse omandi õigused.
4)Sihtettevõtja või sihtettevõtja osa asjakohase majandusvaldkonnaga seoses võetakse eelkõige arvesse:
1)milline on üldine konkurentsiolukord ja kes on sihtettevõtja konkurendid;
2)asendustoodete või -teenuste olemasolu;
3)milline on välisinvesteeringu mõju sihtettevõtja või sihtettevõtja osa tegevusele majandusvaldkonnas, sealhulgas tema suhetele tarnijate, varustajate ja klientidega.
§ 11. Välisinvesteeringu loa andmise kooskõlastamine, loa andmine, kõrvaltingimusega loa andmine ja loa andmisest keeldumine
1)Komisjon kooskõlastab välisinvesteeringu loa andmise ning Tarbijakaitse ja Tehnilise Järelevalve Amet annab välisinvesteeringu loa, kui välisinvesteering ei ohusta Eesti või muu Euroopa Liidu liikmesriigi julgeolekut ja avalikku korda.
2)Komisjon ei kooskõlasta välisinvesteeringu loa andmist ning Tarbijakaitse ja Tehnilise Järelevalve Amet keeldub välisinvesteeringu loa andmisest, kui välisinvesteering võib ohustada Eesti või muu Euroopa Liidu liikmesriigi julgeolekut või avalikku korda.
3)Välisinvesteeringu luba võib sisaldada kõrvaltingimust, mis kohustab välisinvestorit või sihtettevõtjat võtma Eesti või muu Euroopa Liidu liikmesriigi julgeoleku või avaliku korra ohustamise vältimiseks meetmeid, sealhulgas võõrandama sihtettevõtjas teatud suurusega osalust või jätkama kehtivaid toodete tarnimise või teenuste osutamise lepinguid.
4)Kui välisinvestoriga on vaja pidada käesoleva paragrahvi lõikes 3 nimetatud meetmete üle läbirääkimisi, võib Tarbijakaitse ja Tehnilise Järelevalve Amet pikendada käesoleva seaduse § 9 lõikes 2, 3 või 4 sätestatud tähtaega kuni 60 kalendripäeva võrra.
5)Tarbijakaitse ja Tehnilise Järelevalve Amet võib keelduda välisinvesteeringu loa andmisest, kui:
1)on põhjendatud alus kahelda esitatud andmete ja dokumentide ehtsuses või nende sisu õigsuses;
2)taotleja ei ole esitanud käesoleva seaduse § 8 lõike 1 alusel nõutud täiendavaid andmeid, mis võivad mõjutada välisinvesteeringu loa andmist või sellest keeldumist;
3)välisinvesteering võib mõjutada Euroopa Liidule huvi pakkuvaid projekte või programme Euroopa Parlamendi ja nõukogu määruse (EL)2019/452 artikli 8 tähenduses.
6)Käesoleva paragrahvi lõigete 2 ja 5 kohaselt antud haldusakti aluseks olevaid põhjendusi, samuti menetluses kogutud teavet ja tõendeid ei avaldata, sealhulgas taotlejale, ulatuses, milles see võib ohustada Eesti või muu Euroopa Liidu liikmesriigi julgeolekut või avaliku korra kaitset või milles sellele kohaldub seaduses sätestatud juurdepääsupiirang.
§ 12. Välisinvesteeringu loa kehtetuks tunnistamine ja välisinvesteeringueelse olukorra taastamine
1)Tarbijakaitse ja Tehnilise Järelevalve Amet võib tunnistada välisinvesteeringu loa kehtetuks, kui:
1)välisinvestor või sihtettevõtja ei täida käesoleva seaduse § 11 lõike 3 kohaselt määratud kõrvaltingimust;
2)välisinvestor on esitanud ebaõigeid või eksitavaid andmeid või dokumente, mis olid otsuse tegemisel määravad.
2)Välisinvesteeringu loa kehtetuks tunnistamisel on välisinvestor, sihtettevõtja ja välisinvesteeringu muu osaline kohustatud tegema viivitamata vajalikud toimingud välisinvesteeringueelse olukorra võimalikult suures ulatuses taastamiseks.
§ 13. Andmete kandmine Tarbijakaitse ja Tehnilise Järelevalve Ameti järelevalve infosüsteemi ning nende säilitustähtaeg
1)Välisinvesteeringu loamenetluse andmed ja dokumendid kantakse Tarbijakaitse ja Tehnilise Järelevalve Ameti järelevalve infosüsteemi.
2)Tarbijakaitse ja Tehnilise Järelevalve Ameti järelevalve infosüsteemis säilitatakse välisinvesteeringu loamenetluse andmeid ja dokumente seitse aastat menetluse lõpetamisest arvates.
3. peatükk Välisinvesteeringukomisjon
§ 14. Komisjoni koosseis ja töökord
1)Välisinvesteeringukomisjon tegutseb Tarbijakaitse ja Tehnilise Järelevalve Ameti juures ning sellesse kuuluvad Kaitseministeeriumi, Majandus- ja Kommunikatsiooniministeeriumi, Rahandusministeeriumi, Siseministeeriumi, Välisministeeriumi, Kaitsepolitseiameti, Politsei- ja Piirivalveameti, Rahapesu Andmebüroo, Tarbijakaitse ja Tehnilise Järelevalve Ameti, Välisluureameti ning Riigikantselei esindajad.
2)Komisjoni töökorra kehtestab Vabariigi Valitsus määrusega.
§ 15. Pädevus
1)Komisjon täidab järgmisi ülesandeid:
1)hindab välisinvesteeringu mõju Eesti või muu Euroopa Liidu liikmesriigi julgeolekule ja avalikule korrale ning kooskõlastab välisinvesteeringu loa andmise või jätab selle kooskõlastamata;
2)teeb ettepaneku välisinvesteeringu loa kõrvaltingimuse kehtestamiseks ja annab kõrvaltingimuse kohta hinnangu;
3)otsustab Euroopa Parlamendi ja nõukogu määruse (EL)2019/452 alusel märkuste esitamise ning koostab märkused.
2)Komisjonil on ülesannete täitmisel õigus:
1)saada välisinvestorilt, muult isikult ja asutuselt ning andmekogudest teavet välisinvesteeringu usaldusväärsuse hindamiseks vajalike asjaolude kohta;
2)teha koostööd teiste riikide pädevate asutuste, Euroopa Komisjoni ja rahvusvaheliste organisatsioonidega, seahulgas saada teiste riikide pädevatelt asutustelt, Euroopa Komisjonilt ja järelevalveasutustelt teavet.
3)Komisjoni liige esitab komisjonile välisinvesteeringu usaldusväärsuse hindamiseks vajalikus ulatuses teavet või ohuhinnangu üksnes oma pädevuse piires. Komisjoni liikmel on käesoleva seaduse alusel pandud ülesande täitmiseks õigus teha andmekogudest päringuid.
4. peatükk Koostöö Euroopa Liidus välisinvesteeringute menetlemisel
§ 16. Kontaktpunkt
1)Euroopa Parlamendi ja nõukogu määruse (EL)2019/452 artiklis 11 nimetatud riigisisese kontaktpunkti ülesandeid täidab Tarbijakaitse ja Tehnilise Järelevalve Amet, kes teeb määruses nimetatud alustel ja tingimustel koostööd Euroopa Komisjoni ja muude Euroopa Liidu liikmesriikidega.
2)Tarbijakaitse ja Tehnilise Järelevalve Amet kogub Euroopa Parlamendi ja nõukogu määruse (EL)2019/452 artikli 5 lõigetes 1 ja 2 nimetatud andmeid ning edastab need Euroopa Komisjonile.
§ 17. Koostöö loamenetluses
1)Tarbijakaitse ja Tehnilise Järelevalve Amet teatab viivitamata Euroopa Parlamendi ja nõukogu määruse (EL)2019/452 kohaselt Euroopa Komisjonile ja muudele Euroopa Liidu liikmesriikidele kolmanda riigi füüsilise isiku või ettevõtja välisinvesteeringust, mille suhtes viiakse läbi loamenetlust, esitades määruse artikli 9 lõikes 2 nimetatud teabe.
2)Tarbijakaitse ja Tehnilise Järelevalve Amet vastab viivitamata Euroopa Komisjoni või muu Euroopa Liidu liikmesriigi lisateabe taotlusele välisinvesteeringu kohta, nõudes vajaduse korral teavet välisinvestorilt, sihtettevõtjalt või välisinvesteeringu muult osaliselt. Välisinvestor, sihtettevõtja või välisinvesteeringu muu osaline on kohustatud nõutud teabe esitama viivitamata, kuid hiljemalt kümnendal kalendripäeval Tarbijakaitse ja Tehnilise Järelevalve Ameti taotluse saamisest arvates.
§ 18. Koostöö loamenetluse puudumise korral
1)Kui Euroopa Komisjon või muu Euroopa Liidu liikmesriik esitab taotluse teabe saamiseks välisinvesteeringu kohta, millele ei kohaldu käesolevas seaduses sätestatud loamenetlus, küsib Tarbijakaitse ja Tehnilise Järelevalve Amet välisinvestorilt, sihtettevõtjalt või välisinvesteeringu muult osaliselt taotlusele vastamiseks vajalikku Euroopa Parlamendi ja nõukogu määruse (EL)2019/452 artikli 9 lõikes 2 nimetatud teavet ning edastab selle viivitamata Euroopa Komisjonile ja taotluse esitanud Euroopa Liidu liikmesriigile.
2)Välisinvestor, sihtettevõtja või välisinvesteeringu muu osaline on kohustatud nõutud teabe esitama viivitamata, kuid hiljemalt kümnendal kalendripäeval Tarbijakaitse ja Tehnilise Järelevalve Ameti taotluse saamisest arvates.
3)Põhjendatud märkused koostab Euroopa Parlamendi ja nõukogu määruse (EL)2019/452 artiklis 7 sätestatud alustel ja korras komisjon.
§ 19. Koostöö muu liikmesriigi välisinvesteeringu loamenetluses
1)Kui Tarbijakaitse ja Tehnilise Järelevalve Amet saab teate muus Euroopa Liidu liikmesriigis alustatud välisinvesteeringu loamenetluse kohta, edastab ta teabe viivitamata komisjonile.
2)Komisjon esitab hiljemalt kümnendal kalendripäeval teabe saamisest arvates Tarbijakaitse ja Tehnilise Järelevalve Ametile hinnangu, kas käesoleva paragrahvi lõikes 1 nimetatud välisinvesteeringu kohta on alust esitada põhjendatud märkusi. Hinnangus märgitakse, kas Eesti julgeolekule või avalikule korrale oleva ohu või selle ulatuse paremaks hindamiseks ning põhjendatud märkuste esitamiseks on vaja taotleda lisateavet välisinvesteeringu kohta. Põhjendatud märkused koostab Euroopa Parlamendi ja nõukogu määruse (EL)2019/452 artiklis 6 sätestatud alustel ja korras komisjon.
5. peatükk Riiklik järelevalve
§ 20. Riikliku järelevalve teostaja
 Tarbijakaitse ja Tehnilise Järelevalve Ameti pädevuses on riikliku järelevalve teostamine käesolevas seaduses sätestatud nõuete täitmise üle.
§ 21. Riikliku järelevalve erimeede
 Tarbijakaitse ja Tehnilise Järelevalve Amet võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30–32 ja 49–51 sätestatud riikliku järelevalve erimeetmeid korrakaitseseaduses sätestatud alusel ja korras. Korrakaitseseaduse §-des 49–51 sätestatud riikliku järelevalve erimeetmeid ei või kohaldada korrakaitseseaduse § 5 lõikes 2 nimetatud korrarikkumise ohu ennetamiseks.
§ 22. Teabe nõudmine välisinvesteeringu loa kõrvaltingimuse täitmise kontrollimiseks
 Tarbijakaitse ja Tehnilise Järelevalve Ametil on õigus nõuda välisinvesteeringu loa kõrvaltingimuse täitmise kontrollimiseks välisinvestorilt ja sihtettevõtjalt teavet ja dokumente.
§ 23. Ettekirjutus loata välisinvesteeringu tegemise ja loa tingimuste rikkumise korral
1)Kui loakohustusega välisinvesteering on tehtud välisinvesteeringu loata, võib Tarbijakaitse ja Tehnilise Järelevalve Amet teha välisinvestorile, sihtettevõtjale ja välisinvesteeringu muule osalisele ettekirjutuse, kohustades teda osalust või sihtettevõtja osa võõrandama, tehingut tagasi täitma või tegema muid toiminguid välisinvesteeringueelse olukorra taastamiseks.
2)Kui välisinvestor, sihtettevõtja või välisinvesteeringu muu osaline ei täida käesoleva seaduse § 11 lõike 3 kohaselt määratud kõrvaltingimust või § 12 lõikes 2 nimetatud kohustust, võib Tarbijakaitse ja Tehnilise Järelevalve Amet teha talle ettekirjutuse, kohustades teda kõrvaltingimust täitma, osalust või sihtettevõtja osa võõrandama, tehingut tagasi täitma või tegema muid toiminguid välisinvesteeringueelse olukorra taastamiseks.
§ 24. Sunniraha ülemmäär
 Käesoleva seaduse alusel tehtud ettekirjutuse täitmata jätmise korral võib Tarbijakaitse ja Tehnilise Järelevalve Amet rakendada sunniraha asendustäitmise ja sunniraha seaduses sätestatud korras. Sunniraha ülemmäär on 100 000 eurot.
6. peatükk Rakendussätted
§ 25. Krediidiasutuste seaduse muutmine
Krediidiasutuste seaduse § 88 lõike 5 punkti 11 täiendatakse pärast sõna „tarbijakaitseseaduses” sõnadega „ja välisinvesteeringu usaldusväärsuse hindamise seaduses”.
§ 26. Kriminaalmenetluse seadustiku muutmine
Kriminaalmenetluse seadustiku § 126^12  lõige 3 muudetakse ja sõnastatakse järgmiselt:
„(3)Jälitustoiminguga saadud andmeid võib kasutada:
1)teises jälitustoimingus;
2)teises kriminaalmenetluses;
3)julgeolekukontrollis;
4)välisinvesteeringu usaldusväärsuse hindamiseks välisinvesteeringu usaldusväärsuse hindamise seaduse tähenduses;
5)seaduses sätestatud juhul rahapesu ja terrorismi rahastamise tõkestamiseks;
6)isiku tööle või teenistusse võtmise ja loa või litsentsi andmise otsustamisel isiku seaduses sätestatud nõuetele vastavuse kontrollimiseks.”.
§ 27. Maksukorralduse seaduse muutmine
Maksukorralduse seaduse § 29 täiendatakse punktiga 64 järgmises sõnastuses:
„64)Tarbijakaitse ja Tehnilise Järelevalve Ametile ja välisinvesteeringukomisjonile välisinvesteeringu usaldusväärsuse hindamise seaduses sätestatud ülesannete täitmiseks.”.
§ 28. Rahapesu ja terrorismi rahastamise tõkestamise seaduse muutmine
Rahapesu ja terrorismi rahastamise tõkestamise seaduses tehakse järgmised muudatused:
1)paragrahvi 60 täiendatakse lõikega 51 järgmises sõnastuses:
„(51)Rahapesu Andmebürool on õigus edastada käesoleva paragrahvi lõikes 4 nimetatud teavet Politsei- ja Piirivalveametile e-residendi digitaalse isikutunnistuse väljaandmise, kehtivuse peatamise ja kehtetuks tunnistamise otsustamiseks ning suurinvestorile ettevõtluseks tähtajalise elamisloa andmise või pikendamise, andmisest või pikendamisest keeldumise ja kehtetuks tunnistamise otsustamiseks.”;
2)paragrahvi 60 täiendatakse lõikega 52 järgmises sõnastuses:
„(52)Rahapesu Andmebürool on õigus edastada käesoleva paragrahvi lõikes 4 nimetatud teavet Tarbijakaitse ja Tehnilise Järelevalve Ametile ning välisinvesteeringukomisjonile välisinvesteeringu usaldusväärsuse hindamiseks.”;
3)paragrahvi 60 lõikes 6 ja § 62 lõikes 3 asendatakse tekstiosa „lõigetes 1–5” tekstiosaga „lõigetes 1–51”;
4)paragrahvi 60 lõikes 6 ja § 62 lõikes 3 asendatakse tekstiosa „lõigetes 1–51” tekstiosaga „lõigetes 1–52”.
§ 29. Seadme ohutuse seaduse muutmine
Seadme ohutuse seaduses tehakse järgmised muudatused:
1)paragrahvi 12 lõige 1 muudetakse ja sõnastatakse järgmiselt:
„(1)Tarbijakaitse ja Tehnilise Järelevalve Ameti järelevalve infosüsteem (edaspidi andmekogu)on andmekogu, mille pidamise eesmärk on Tarbijakaitse ja Tehnilise Järelevalve Ameti õigusaktidest tulenevate ülesannete täitmisega seonduvate toimingute ja menetlustega seotud andmete elektrooniline talletamine, süstematiseerimine, asjaomaste asutuste vahel vahetamine, nende andmete alusel järelevalve teostamine ja ülevaadete koostamine, lubade ja tunnistuste väljastamine ning seadmete ja nendega seotud protsesside ohutuse tagamine.”;
2)paragrahvi 12 lõike 4 punkt 4 muudetakse ja sõnastatakse järgmiselt:
„4)ameti tegevusvaldkonnaga seotud sündmuste andmestik, kuhu kantakse Tarbijakaitse ja Tehnilise Järelevalve Ameti põhimäärusest tulenevate tegevusvaldkondadega seotud sündmused;”;
3)paragrahvi 12 lõiget 4 täiendatakse punktiga 9 järgmises sõnastuses:
„9)pakettreiside ja seotud reisikorraldusteenuste kogumüügi aruande ning tagatiste andmestik.”.
§ 30. Tarbijakaitseseaduse muutmine
Tarbijakaitseseaduses tehakse järgmised muudatused:
1)seadust täiendatakse §-ga 211 järgmises sõnastuses:
„§ 211. Andmete ja dokumentide esitamine Tarbijakaitse ja Tehnilise Järelevalve Ametile
Käesoleva seaduse alusel Tarbijakaitse ja Tehnilise Järelevalve Ametile esitatavad andmed ja dokumendid kantakse seadme ohutuse seaduse § 12 alusel loodud Tarbijakaitse ja Tehnilise Järelevalve Ameti järelevalve infosüsteemi.”;
2)paragrahv 22 tunnistatakse kehtetuks.
§ 31. Turismiseaduse muutmine
Turismiseaduse § 15^2  lõike 1 sissejuhatavas lauseosas asendatakse tekstiosa „tarbijakaitseseaduse §-s 22” tekstiosaga „seadme ohutuse seaduse §-s 12”.
Ametiühingute seadus
§ 1. Seaduse ülesanded
1)Käesolev seadus sätestab ametiühingute põhilised õigused, tegevuse alused, suhted riigi- ja kohaliku omavalitsuse asutuste ja tööandjatega.
2)Käesolev seadus sätestab erisused mittetulundusühingutena tegutsevate ametiühingute asutamise, tegevuse ja lõpetamise kohta.
§ 2. Ametiühingu mõiste ja eesmärgid
1)Ametiühing on iseseisev omaalgatuslik ja vabatahtlik isikute ühendus, mille eesmärgiks on töötajate töö-, teenistus- ja kutsealaste, majanduslike ning sotsiaalsete õiguste ja huvide esindamine ning kaitsmine.
2)Käesolevas seaduses kasutatakse mõistet ametiühing kõikide käesolevas seaduses sätestatud ametiühinguliste ühenduste kohta.
3)Käesoleva seaduse tähenduses on töötajaks iga töötav isik, olenemata tehtava töö iseloomust.
§ 3. Ametiühing sotsiaalse dialoogi partnerina
Ametiühingud saavutavad oma eesmärke, olles sotsiaalse dialoogi partnerid tööandjatele, tööandjate ühendustele, kohalikele omavalitsusüksustele ja Vabariigi Valitsusele vastastikuses informeerimises, konsulteerimises, kollektiivsetes läbirääkimistes ja käesoleva seaduse § 2 lõikes 1 toodud töötajate huve puudutavates küsimustes.
§ 4. Ametiühingutesse ühinemise vabadus
1)Isikutel on õigus vabalt ilma eelneva loata asutada ametiühinguid, nendega ühineda või mitte ühineda. Tegevväelasel on keelatud asutada ametiühingut või sellega ühineda.
2)Ametiühingutel on töötajate õiguste ja huvide esindamiseks õigus moodustada liite ja keskliite ning nendega ühineda. Ametiühingutel on õigus liituda töötajate rahvusvaheliste organisatsioonidega.
§ 5. Ametiühingute sõltumatus
1)Ametiühingud on oma seaduslikus tegevuses sõltumatud tööandjatest, nende ühendustest ja nende esindajatest, riigiasutustest ja kohalikest omavalitsusüksustest ning teistest organisatsioonidest.
2)Ametiühingutel on õigus iseseisvalt korraldada oma tegevust ja juhtimist, sealhulgas töötada välja oma põhikiri, koostada tegevuskavasid ning vabalt valida oma esindajaid.
3)Tööandjatel, nende ühendustel ja esindajatel, riigiasutustel ja kohalikel omavalitsusüksustel on keelatud ametiühingute laialisaatmine, tegevuse piiramine või keelustamine ja sekkumine ametiühingute siseasjadesse.
4)Ametiühingute tegevuse lõpetamine toimub ainult vabatahtlikult või kohtuotsuse alusel.
2. peatükk AMETIÜHINGUTE ÕIGUSVÕIME, ASUTAMINE JA JUHTIMINE
§ 6. Ametiühingu õigusvõime
1)Ametiühing on eraõiguslik juriidiline isik, kui ta kantakse ametiühingute registrisse. Ametiühingule kohaldatakse mittetulundusühingute seadust käesolevast seadusest tulenevate erisustega.
2)Ametiühingu õigusvõime tekib ametiühingute registrisse (edaspidi register)kandmisega ja lõpeb registrist kustutamisega, kui ametiühingul puudub vara.
3)Ametiühingu ümberkujundamine teist liiki juriidiliseks isikuks ei ole lubatud.
§ 7. Asutamine
1)Ametiühingu võivad asutada vähemalt viis töötajat. Ametiühingute liidu võivad asutada vähemalt viis ametiühingut. Ametiühingute keskliidu võivad asutada vähemalt viis üleriigiliselt tegutsevat tegevus- või kutseala ametiühingut või ametiühingute liitu.
2)Ametiühing asutatakse asutamiskoosolekul vastavalt käesoleva seaduse § 9 lõigetele 2, 4 ja 5.
3)Ametiühingu asutamine vormistatakse asutamislepinguga, milles tuleb lisaks mittetulundusühingute seaduses sätestatud nõuetele märkida:
1)koosoleku toimumise aeg, koht, hääletustulemused ja vastuvõetud otsus;
2)juhatuse liikmete nimed ja elukohad, samuti asutajate isiku- või registrikoodid.
4)Asutamislepinguga kinnitatakse põhikiri. Asutamislepingule ja põhikirjale kirjutavad alla koosoleku juhataja ja protokollija. Asutamislepingu lahutamatu lisa on asutamiskoosolekul osalenute nimekiri koos igaühe allkirjaga. Kui asutajateks on ametiühingud, lisatakse asutamislepingule asutajate organite otsused asutamise kohta ja registrikaardi ärakirjad.
§ 8. Põhikiri
1)Põhikiri peab olema kirjalik. Põhikirjas tuleb märkida:
1)ametiühingu nimi ja asukoht;
2)ametiühingu eesmärk;
3)ametiühingu liikmeks vastuvõtmise ning ametiühingust väljaastumise ja väljaarvamise tingimused ja kord;
4)liikmete õigused ja kohustused või kord, kuidas võib liikmetele kehtestada ühingu suhtes kohustusi;
5)liikmete esindamise kord, liikmete vastutus;
6)ametiühingu organisatsiooniline struktuur, struktuuriüksuste pädevus;
7)ametiühingu organite nimetused, moodustamise kord, volituste tähtaeg, otsustusvõimelisus, pädevus ja otsuste tegemise kord;
8)üldkoosoleku kokkukutsumise kord, sealhulgas kokkukutsumine liikmete nõudmisel;
9)sisseastumis- ja liikmemaksude kehtestamise ja tasumise kord;
10)põhikirja muutmise kord;
11)ametiühingu organite tegevuse ja rahaliste vahendite kasutamise üle kontrolli teostamise, revidentide määramise ja nende aruandmise kord;
12)ametiühingu lõpetamise kord;
13)ametiühingu vara jaotamise põhimõtted ühingu lõpetamise korral;
14)muud seadusega sätestatud tingimused.
2)Põhikirjas sätestatu peab tagama, et ametiühingu organite moodustamine ja esindajate valimine toimuks võimalikult paljude liikmete või nende esindajate osavõtul ning et liikmed oleksid võimalikult hästi organite tööst informeeritud.
3)Põhikirjaga võib ette näha ka muid tingimusi, mis ei ole seadusega vastuolus. Kui põhikirjasäte on vastuolus seaduses sätestatuga, kohaldatakse seaduses sätestatut.
§ 9. Üldkoosolek
1)Ametiühingu kõrgeimaks organiks on vastavalt tema põhikirjale kas üldkoosolek, konverents või kongress (edaspidi üldkoosolek). Üldkoosolekul võivad osaleda kõik ametiühingu liikmed või nende poolt valitud esindajad vastavalt põhikirjas sätestatud korrale.
2)Üldkoosoleku otsused võetakse vastu, kui poolt hääletavad enam kui pooled koosolekul osalenud liikmetest või nende esindajatest, kui põhikirjas ei ole ette nähtud suurema häälteenamuse nõuet.
3)Üldkoosoleku pädevusse kuulub:
1)põhikirja vastuvõtmine ja muutmine;
2)eesmärkide muutmine;
3)vabatahtlik lõpetamine;
4)muud põhikirjas sätestatud küsimused.
4)Käesoleva paragrahvi lõike 3 punktides 1–3 sätestatud küsimustes on üldkoosoleku otsus vastu võetud, kui vähemalt 2/3 üldkoosolekul osalenud liikmetest või nende poolt valitud esindajatest hääletasid poolt, kui põhikirjas ei ole ette nähtud suurema häälteenamuse nõuet.
5)Igal füüsilisest isikust liikmel on üks hääl. Igal liikmeks oleval ametiühingul on üks hääl, kui põhikiri ei näe ette suuremat häälte arvu.
§ 10. Mittetulundusühingute seaduse kohaldamise erisused
1)Ametiühingute suhtes kohaldatakse mittetulundusühingute seaduse § 13 lõikes 2, § 16 lõikes 4, §-des 19–20^1  ja §-des 22–23 esitatud nõudeid, kui põhikiri ei sätesta teisiti.
2)Ametiühingu suhtes kohaldatakse mittetulundusühingute seaduse § 36 lõigetes 2 ja 3 sätestatud nõuet aruannete üldkoosolekule esitamise ja üldkoosolekul kinnitamise kohta, kui põhikiri ei sätesta teisiti.
2^1)Ametiühing esitab majandusaasta aruande mittetulundusühingute seaduse § 36 lõigete 5 ja 5^1  kohaselt ilma põhitegevusala andmeteta elektrooniliselt äriregistri seaduse § 7 lõike 2 punkti 1 alusel kehtestatud korras.
5)Ametiühingu suhtes ei kohaldata mittetulundusühingute seaduse § 17 lõiget 1, § 21 lõikeid 5 ja 8, § 22 lõiget 4, § 25 lõike 1 teist lauset ja § 30.
§ 11. Ametiühingute register
1)Ametiühingute register on mittetulundusühingute ja sihtasutuste registri osa, mille suhtes kohaldatakse mittetulundusühingute ja sihtasutuste registri kohta õigusaktides sätestatut, kui käesolevast seadusest ei tulene teisiti.
2)Registrit peetakse ametiühingute kohta.
3)Registrit peab Tartu Maakohtu registriosakond (edaspidi registripidaja).
§ 12. Registrisse kandmata jätmise keeld
Kui ametiühing vastab käesoleva seaduse nõuetele ametiühingulise eesmärgi, asutajate, liikmete, liikmete arvu, ametiühinguorganite asutamisotsuste, seadusest tulenevate juhtorganite olemasolu ja pädevuse osas ning kui ametiühingu põhikirjas on reguleeritud käesoleva seaduse §-s 8 sätestatud nõuded ning kui ametiühingu nimi ei ole eksitav ametiühingu pädevuse ulatuse ja õigusliku vormi osas, ei ole registripidajal õigust registreerimisest keelduda.
3. peatükk AMETIÜHINGUTE LÕPETAMINE
§ 13. Ametiühingu vabatahtlik lõpetamine
Ametiühing lõpetatakse vabatahtlikult üldkoosoleku otsusega. Otsuse likvideerimise korra kohta võtab üldkoosolek vastu vastavalt põhikirjale ja seadusele.
§ 14. Lõpetamine kohtu määrusega
1)Ametiühing lõpetatakse kohtu määrusega huvitatud isiku nõudel, kui:
1)ametiühingu asutamine või tegevus on vastuolus seaduse või ametiühingu põhikirjaliste eesmärkidega;
2)liikmete arv on langenud alla käesoleva seaduse § 7 lõikes 1 sätestatud arvu ja juhatus ei algata vabatahtlikku lõpetamist kuue kuu jooksul.
2)Kohus võib anda tähtaja käesoleva paragrahvi lõike 1 punktis 1 nimetatud puuduste kõrvaldamiseks.
§ 15. Vara jaotamine
1)Ametiühingu likvideerimise korral jaotatakse pärast võlausaldajate kõigi nõuete rahuldamist ja raha deponeerimist allesjäänud vara vastavalt põhikirjale.
2)Kui põhikirjas ettenähtud vara jaotamise korda ei ole võimalik kohaldada, antakse käesoleva paragrahvi lõikes 1 sätestatud allesjäänud vara liidule või keskliidule, kuhu likvideeritud ametiühing kuulus. Kui ametiühing ei kuulunud liitu ega keskliitu, jaotatakse allesjäänud vara sarnase tegevusala või kutseala ametiühingutele.
4. peatükk AMETIÜHINGUTE PÄDEVUS JA ÕIGUSED
§ 16. Töötajate esindamise põhimõtted
1)Kollektiivsetes töösuhetes on ametiühingul oma pädevuse piires õigus esindada ja kaitsta töötajate õigusi ja huve.
2)Individuaalsetes töösuhetes esindab ja kaitseb ametiühing oma liikmete õigusi ja huve liikme volituse alusel, kui seadustes ei ole sätestatud teisiti.
3)Ametiühingul on individuaalsetes töösuhetes õigus esindada ja kaitsta ametiühingu liikmeks mitteoleva töötaja õigusi ja huve tingimusel, et ta esitab ametiühingule vastava kirjaliku volituse.
4)Ametiühingu valitud esindajat, kes on tööandja töötaja ja täidab käesoleva seaduse §-s 21 nimetatud valitud esindaja kohustusi (edaspidi ametiühingu usaldusisik), käsitletakse töötajate esindajana töölepingu seaduse tähenduses.
§ 17. Ametiühingute pädevus
Töötajate õiguste ja huvide esindamiseks, teostamiseks ja kaitsmiseks kuulub ametiühingute pädevusse:
1)kollektiiv- või muude töö-, teenistus- või sotsiaalvaldkonda puudutavate lepingute sõlmimine tööandjate ja nende ühendustega, riigiasutuste ning kohalike omavalitsusüksuste ja Vabariigi Valitsusega;
2)õigusaktide eelnõudesse ettepanekute esitamine töötajate töö-, teenistus- ja kutsealaseid ning majanduslikke ja sotsiaalseid õigusi ja huve puudutavates küsimustes;
3)riigi- ja kohalike omavalitsuste asutustele ettepanekute esitamine töö- ja sotsiaalküsimusi reguleerivate õigusaktide täiendamiseks ja muutmiseks;
4)tööohutuse ja töötervishoiu olukorra parandamiseks koostöö tegemine vastavate riigi- ja valitsusasutuste ning tööandjate ja nende ühendustega;
5)riigi tööturuasutuste ja kohalike omavalitsustega koostöö tegemine tööga hõlmatuse, väljaõppe, täiendkoolituse, kutseoskuse ja erialase ettevalmistuse parandamise küsimustes;
6)osalemine töötajate informeerimisel ja konsulteerimisel ametiühingu usaldusisiku kaudu käesolevas seaduses sätestatud korras;
7)oma liikmete esindamine ja kaitsmine töövaidlusorganites, suhetes riigi- ja kohalike omavalitsuste asutuste, tööandjate ja tööandjate ühendustega.
§ 18. Ametiühingute õigused
1)Pädevuse teostamiseks on ametiühingutel õigus:
1)saada tööandjatelt, nende esindajatelt, riigiasutustelt ja kohaliku omavalitsuse üksustelt takistamatult töö- ja sotsiaalalast informatsiooni ning muud teavet töötajate huve puudutavates küsimustes;
2)pidada töö-, teenistus- ja sotsiaalsetes küsimustes läbirääkimisi tööandjate ja nende ühenduste, riigiasutuste ja kohaliku omavalitsuse üksustega kollektiiv- ja muude lepingute sõlmimiseks;
3)esitada ettepanekuid õigusakti eelnõu kohta, mis puudutab selle ametiühingu (liidu)liikmete töö-, teenistus- ja kutsealaseid ning majanduslikke ja sotsiaalseid õigusi ja huve;
4)saada ametiühingu valitud esindaja kaudu teavet riigi tööturuasutustelt tööturu olukorrast, vabadest töökohtadest ja tööturukoolituse võimalustest;
5)avaldada oma seisukohti massimeedia kaudu, omada trükibaasi ja massiteabevahendeid, arendada kirjastustegevust, sealhulgas välja anda ja levitada ajalehti ning muid trükiseid;
6)oma eesmärkide saavutamiseks korraldada seadustes ettenähtud korras koosolekuid, miitinguid, tänavarongkäike, pikette ja streike;
7)vabalt arendada põhikirjaliste eesmärkide elluviimiseks mis tahes välissuhteid, sealhulgas ühineda töötajate rahvusvaheliste organisatsioonidega;
8)koolitada ja nõustada oma liikmeid töö-, sotsiaal- ja muudes töötajate huve puudutavates küsimustes.
2)Ametiühingutel on õigus teostada ka muid seadustes või lepingutes ettenähtud õigusi.
5. peatükk AMETIÜHINGUTE SUHTED TÖÖANDJATEGA
§ 19. Töötaja õigused
1)Töötajal on õigus kuuluda oma töökohajärgsesse või mõnda muusse ametiühingusse. Töötajal on õigus tegutseda ametiühingu valitud esindajana.
2)Töötaja ja tööotsija õigusi ei või piirata sõltuvalt tema kuulumisest või mittekuulumisest ametiühingusse, ametiühingu valitud esindajaks olemisest või muust seaduslikust ametiühingualasest tegevusest.
3)Käesoleva paragrahvi lõikes 2 sätestatud õiguste piiramise all mõistetakse ametiühingutegevuse tõttu:
1)töötaja tööle mittelubamist;
2)töötajaga töölepingu ülesütlemist või teenistusest vabastamist;
3)töötaja töötingimuste halvendamist;
4)töötasu, palga või lisatasu vähendamist või mittemaksmist;
5)distsiplinaarkaristuse määramist;
6)ähvardamist töölepingu ülesütlemise, teenistusest vabastamise, töötingimuste halvendamise ja karistuse määramisega;
7)muud ebavõrdset kohtlemist.
4)Töötajal, kelle õigusi käesoleva paragrahvi lõikes 3 sätestatud viisil piirati, on õigus nõuda piiramise lõpetamist, talle tekitatud varalise või mittevaralise kahju hüvitamist ning endise olukorra taastamist.
5)Tööandja vabaneb vastutusest üksnes siis, kui tõestab, et töötaja õiguste piiramine oli seaduslik ega olnud seotud töötaja ametiühingualase tegevusega.
6)Ebavõrdseks kohtlemiseks ei loeta eeliste andmist ametiühingusse kuulumise või töötajate esindamise tõttu.
§ 20. Tööandja kohustused suhetes ametiühinguga
1)Tööandja on kohustatud:
1)andma ametiühingule võimalusel tööruumi;
2)andma vähemalt kord kuus ruumi ametiühinguürituste läbiviimiseks ja lubama neile üritustele ühingu, asutuse või muu organisatsiooni ametiühingu liikmeid, samuti teisi ametiühingute poolt kutsutud isikuid. Ametiühingu poolt väljaspool ühingut, asutust või muud organisatsiooni kutsutud isikute osavõtust tuleb eelnevalt tööandjale teatada;
3)võimaldama ametiühingu liikmele ametiühingu poolt esitatud kirjalike kutsete alusel aastas vähemalt viis tööst vaba päeva osalemiseks ametiühingu poolt korraldatavas koolituses või ametiühingute organite töös tingimusel, et sellega ei kaasne olulisi takistusi tööandja majandustegevuses. Käesoleva punkti alusel antavatel tööst vabadel päevadel säilitatakse töötajale tema keskmine palk kahe päeva eest aastas;
4)asuma ametiühingu valitud esindaja taotlusel läbirääkimistesse kollektiiv- ja muude töö-, teenistus- või sotsiaalvaldkonda puudutava lepingu sõlmimiseks, täiendamiseks ning muutmiseks;
5)lubama ametiühingu poolt valitud esindajaid takistamatult tutvuda töötajate töökorralduse ja tingimustega ühingus, asutuses või muus organisatsioonis, kus töötab selle ametiühingu liikmeid. Lubama valitud esindajal esitada arvamusi, ettepanekuid töötajate esindamise küsimustes;
6)täitma ametiühingute suhtes muid seadustest või kollektiivlepingust tulenevaid kohustusi.
2)Käesoleva paragrahvi lõikes 1 loetletud kohustusi võib laiendada kollektiiv- või muu poolte vahel sõlmitud lepinguga.
§ 21. Ametiühingu valitud esindaja kohustused suhetes tööandjaga
1)Ametiühingu valitud esindaja on kohustatud:
1)teatama kirjalikult tööandjale ametiühingu asutamisest selles ühingus, asutuses või muus organisatsioonis hiljemalt kuu aja jooksul, arvates ametiühingu asutamiskoosoleku toimumisest;
2)teatama kirjalikult tööandjale ametiühingu usaldusisiku ning ametiühingu juhatuse liikmete ees- ja perekonnanimed, töökohad ja volituste kestuse;
3)kindlustama töörahu seaduse ja kollektiivlepinguga määratud ajal;
4)kindlustama kollektiivlepingute täitmise ametiühingul lasuvate kohustuste osas;
5)vahendama vajaduse korral informeerimisel ja konsulteerimisel erinevaid osapooli;
7)tegema koostööd töötajate usaldusisiku, töökeskkonna voliniku ja töökeskkonna nõukoguga;
8)täitma tööandja suhtes muid seadustest või kollektiivlepingust tulenevaid kohustusi.
2)Käesoleva paragrahvi lõikes 1 loetletud kohustusi võib laiendada kollektiiv- või muu poolte vahel sõlmitud lepinguga.
§ 21^1. Ametiühingu usaldusisiku ülesannete täitmise aeg
1)Ametiühingu usaldusisik täidab oma ülesandeid kokkuleppel tööandjaga tööajal või väljaspool tööaega.
2)Tööandja tagab vähemalt ühele ametiühingu usaldusisikule tema ülesannete täitmiseks tööajal:
1)tööandja juures töötava 5 kuni 100 ametiühingu liikme esindamise korral vähemalt 4 tundi töönädalas;
2)tööandja juures töötava 101 kuni 300 ametiühingu liikme esindamise korral vähemalt 8 tundi töönädalas;
3)tööandja juures töötava 301 kuni 500 ametiühingu liikme esindamise korral vähemalt 16 tundi töönädalas;
4)tööandja juures töötava üle 500 ametiühingu liikme esindamise korral vähemalt 40 tundi töönädalas.
2^1)Kahe või enama usaldusisiku korral tagab tööandja usaldusisikutele ülesannete täitmiseks aja kahele usaldusisikule ettenähtud ulatuses. Usaldusisikud lepivad kokku aja omavahelise jaotamise.
3)Ametiühing teatab tööandjale ametiühingu usaldusisiku ülesannete täitmiseks ette nähtud aja andmiseks tööandja juures töötavate ametiühingu liikmete arvu.
§ 21^2. Tagatis ametiühingu usaldusisiku ülesannete täitmise ajaks
Ametiühingu usaldusisiku ülesannete täitmise aja eest vastavalt käesoleva seaduse §-le 21^1  säilitatakse ametiühingu usaldusisikule keskmine töötasu.
§ 22. Ametiühingu usaldusisiku osalemine informeerimisel ja konsulteerimisel
1)Tööandja informeerib ametiühingu usaldusisikut ja konsulteerib temaga töötajate usaldusisiku seaduse §-des 17–21 ette nähtud tingimustel ja korras.
2)Ametiühingu usaldusisik on kohustatud edastama saadud teabe töötajatele.
3)Konfidentsiaalse teabe saamisel ja hoidmisel ning teabe andmisest keeldumise korral informeerimise ja konsulteerimise kohustuse täitmisel kohaldatakse töötajate usaldusisiku seaduses sätestatut.
§ 23. Ametiühingu ja selle valitud esindajate õiguste kaitse asutuse, organisatsiooni ja ühingu ühinemisel, jagunemisel, ümberkujundamisel, ettevõtte või selle osa ülemineku korral
Ametiühingu ja selle valitud esindajate õigused ja kohustused tööandja suhtes ei muutu tööandja õiguste ja kohustuste ülemineku korral.
§ 24. Ametiühingute pädevus tööalaste seaduste ja sõlmitud lepingute täitmise üle kontrolli teostamisel
1)Kui tööandja rikub töö- ja teenistussuhteid reguleerivaid seadusi, töö- ja kollektiivlepingut ning ametiühingu liikmete huve puudutavaid muid lepinguid, on ametiühingul õigus pöörduda Tööinspektsiooni poole. Järelevalveasutusel on kohustus vastata kirjalikule pöördumisele hiljemalt kahe nädala jooksul.
2)Kui tööandja või tema esindaja seadust või lepingut ei täida või seda rikub, on ametiühingul, kelle liige töötaja on, õigus töötaja vastava pöördumise korral nõuda tööandjalt seaduse või lepingu täitmist või rikkumise lõpetamist. Ametiühingu pädevusse kuulub oma liikme vastava pöördumise korral töö- ja kollektiivlepinguid, töötingimusi, töö- ja puhkeaega ning töörežiimi, palgatingimusi, palga maksmise aluseid, tööohutust, sotsiaalkindlustuse makse või maksete tegemist puudutavate dokumentide kontrollimine.
5^1. peatükk RIIKLIK JA HALDUSJÄRELEVALVE
§ 24^1. Riikliku ja haldusjärelevalve teostamine
1)Riiklikku ja haldusjärelevalvet käesoleva seaduse § 21^1  lõigetes 2, 2^1  ja 3 ning §-s 22 sätestatud nõuete täitmise üle teostab Tööinspektsioon.
2)Riiklikku ja haldusjärelevalvet käesoleva seaduse § 22 lõikes 1 sätestatud nõuete üle teostab Tööinspektsioon, arvestades töötajate usaldusisiku seaduse §-s 22 sätestatud erisusi.
3)Tööinspektsioon võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30–32 ja 49–51 sätestatud riikliku järelevalve erimeetmeid korrakaitseseaduses sätestatud alusel ja korras.
§ 24^2. Ettekirjutuse vaidemenetlus
6. peatükk VAIDLUSTE LAHENDAMISE KORD
§ 25. Vaidluste lahendamine
1)Käesoleva seaduse sätete kohaldamisel tekkinud individuaalsed töövaidlused töötajate või ametiühingu valitud esindajate ja tööandja vahel lahendatakse individuaalsete töövaidluste lahendamise korras ning avalikus teenistuses tekkinud vaidlused lahendatakse halduskohtumenetluse seadustikus sätestatud korras.
2)Käesoleva seadusega sätete kohaldamisel tekkinud muud vaidlused lahendatakse kohtu korras.
§ 26. Kahju hüvitamine
Ametiühingul, mille õigusi rikuti, on õigus nõuda rikkumise lõpetamist, kohustuse täitmist ning tekitatud varalise ja mittevaralise kahju hüvitamist.
6^1. peatükk VASTUTUS
§ 26^1. Kohustuste täitmata jätmine suhetes ametiühinguga
1)Kollektiiv- või muu lepingu sõlmimise või muutmise läbirääkimistesse asumata jätmise eest, samuti ametiühingu organi töös või koolituses osalemise võimaldamata jätmise eest, töötaja ametiühingusse kuulumise või ametiühingu valitud esindajana tegutsemise tõttu tema õiguste piiramise eest tööandja, tema juhatuse liikme või muu esindaja poolt, kellele oli käesolevas seaduses sätestatud tööandja kohustuse täitmise tagamine delegeeritud, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 26^2. Ametiühingu valitud esindaja tegevuse takistamine
1)Kohas, kus töötab ametiühingu liige, ametiühingu valitud esindajal töötajate töökorralduse või -tingimustega tutvuda takistamise eest tööandja, tema juhatuse liikme või muu esindaja poolt, kellele oli käesolevas seaduses sätestatud tööandja kohustuse täitmise tagamine delegeeritud, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 26^3. Informeerimise ja konsulteerimise kohustuse rikkumine
§ 26^4. Ametiühingu valitud esindaja kohustuste täitmata jätmine suhetes tööandjaga
Ametiühingu valitud esindaja poolt seaduse või kollektiivlepinguga määratud ajal töörahu kindlustamata jätmise eest –
karistatakse rahatrahviga kuni 300 trahviühikut.
§ 26^5. Ametiühingu seadusliku tegevuse takistamine
1)Ametiühingu seadusliku tegevuse takistamise eest tööandja, tema juhatuse liikme või muu esindaja poolt, kellele oli käesolevas seaduses sätestatud tööandja kohustuse täitmise tagamine delegeeritud, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 26^7. Konfidentsiaalse teabe hoidmise kohustuse rikkumine
§ 26^8. Menetlus
2)Käesoleva seaduse §-des 26^1 , 26^2 , 26^4  ja 26^5  sätestatud väärtegude kohtuväline menetleja on Tööinspektsioon.
7. peatükk SEADUSE RAKENDAMINE
§ 27. Käesoleva seaduse kohaldamine ametiühingutele
1)Alates käesoleva seaduse jõustumisest võib ametiühinguid asutada ainult käesolevas seaduses sätestatud korras ja neile kohaldatakse käesolevas seaduses sätestatut.
2)Enne käesoleva seaduse jõustumist asutatud ning mittetulundusühingute ja sihtasutuste registrisse kantud ametiühingu kannab registripidaja, lähtudes ametiühingu nimest või põhikirjas sätestatud eesmärgist, mittetulundusühingute ja sihtasutuste registri allosana peetavasse ametiühingute registrisse kuue kuu jooksul käesoleva seaduse jõustumisest. Registripidaja teatab vastavale ametiühingule kandeotsusest. Mittetulundusühingute ja sihtasutuste registrisse kantud ametiühingul, mis ei ole kantud ametiühingute registrisse, on õigus taotleda registrisse kandmist.
3)Ametiühingul, mis oli asutatud ENSV ametiühingute seaduse (ENSV Teataja 1989, 40, 623; RT 1992, 35, 462)alusel ja ei olnud ümber registreeritud mittetulundusühingute seaduse alusel, on õigus taotleda registrisse kandmist asutamisdokumentide alusel, kui selle põhikiri ei ole vastuolus käesoleva seaduse nõuetega. Ametiühingul, mis ei olnud ümber registreeritud mittetulundusühingute seaduse alusel, on õigus taotleda registrisse kandmist kuue kuu jooksul käesoleva seaduse jõustumisest. Registrisse kandmise avalduses tuleb märkida seaduses sätestatud andmed, avaldusele tuleb lisada seaduses sätestatud dokumendid, välja arvatud asutamisleping, samuti ettevõtte registris registreerimise tunnistus.
4)Ettevõtte töötajate hulgast valitud ametiühingu esindajale antakse pärast tema volituste lõppemist valitaval ametikohal tagasi endine töö või amet, selle puudumisel teine samaväärne töö- või ametikoht.
Biotsiidiseadus
§ 1. Seaduse reguleerimisala
1)Käesolev seadus annab õigusliku aluse biotsiidi ja biotsiidiga töödeldud toote turul kättesaadavaks tegemisele ja kasutamisele, biotsiidi kasutamisega seotud majandustegevuse piiramisele ning riikliku järelevalve korraldamisele käesolevas seaduses ja Euroopa Liidu asjakohases määruses sätestatud nõuete täitmise üle eesmärgiga kaitsta tervist, keskkonda ja vara ning tagada kaupade vaba liikumine.
1^1)Biotsiidi ja biotsiidiga töödeldud toote turul kättesaadavaks tegemise ja kasutamise nõuded ja tingimused on kehtestatud Euroopa Parlamendi ja nõukogu määruses (EL)nr 528/2012, milles käsitletakse biotsiidide turul kättesaadavaks tegemist ja kasutamist (EMPs kohaldatav tekst)(ELT L 167, 27.06.2012, lk 1–123)(edaspidi biotsiidimäärus).
1^2)Käesolevat seadust kohaldatakse biotsiidi ja biotsiidiga töödeldud toote turul kättesaadavaks tegemisele ja kasutamisele juhtudel, mida ei ole reguleeritud biotsiidimäärusega.
2)Käesolevat seadust ei kohaldata järgmiste toodete kohta:
1)taimekaitsevahend, mille suhtes kohaldatakse taimekaitseseadust ja asjakohaseid Euroopa Liidu õigusakte;
2)ravim, mille suhtes kohaldatakse ravimiseadust ja asjakohaseid Euroopa Liidu õigusakte;
3)meditsiiniseade, mille suhtes kohaldatakse meditsiiniseadme seadust ja asjakohaseid Euroopa Liidu õigusakte;
4)kosmeetikatoode, mille suhtes kohaldatakse rahvatervise seadust;
5)toiduga kokkupuutumiseks ettenähtud materjal või ese või nende koostisosa, mille suhtes kohaldatakse toiduseadust ja asjakohaseid Euroopa Liidu õigusakte;
6)toit või toidu lisaaine, ensüüm, lõhna- ja maitseaine või abiaine, mille suhtes kohaldatakse toiduseadust ning asjakohaseid Euroopa Liidu õigusakte;
7)sööt, mille suhtes kohaldatakse söödaseadust.
3)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse ja biotsiidimääruse erisusi.
§ 5^1. Terminid
 Käesolevas seaduses kasutatakse termineid biotsiidimääruse tähenduses, kui käesolevas seaduses ei ole sätestatud teisiti.
§ 6. Pädev asutus
Käesolevas seaduses ja biotsiidimääruses sätestatud toimingud teeb ja haldusaktid annab Terviseamet, kui käesolevas seaduses või biotsiidimääruses ei ole sätestatud teisiti.
§ 8. Biotsiidi kättesaadavaks tegemise ja kasutamise üldnõuded
1)Biotsiidi turul kättesaadavaks tegemine on tegevus, millega biotsiid tehakse tasu eest või tasuta kättesaadavaks kasutamiseks või levitamiseks Euroopa Liidu tolliterritooriumil. Biotsiidi kättesaadavaks tegemiseks peetakse ka selle importi ja ladustamist, välja arvatud juhul, kui ladustamisele järgneb selle eksport või ringlusest kõrvaldamine.
3)Biotsiidi on lubatud Eestis kättesaadavaks teha ja kasutada, kui see on saanud asjakohase loa või registreerimistunnistuse käesoleva seaduse või biotsiidimääruse kohaselt.
2. peatükk TOIMEAINE KANDMINE BIOTSIIDIDIREKTIIVI LISASSE
3. peatükk BIOTSIIDI KÄTTESAADAVAKS TEGEMISE LUBAMINE
1. jagu Turustusluba
§ 13. Turustusloa andmise tingimused
§ 14. Turustusloa taotlemine
§ 15. Biotsiidi toimik
§ 16. Taotluse menetlemine
§ 17. Turustusloa andmine raammääratluse korral
§ 18. Turustusloa kehtivusaeg
§ 19. Turustusloa muutmine
§ 20. Turustusloa kehtetuks tunnistamine
§ 21. Turustuslubade vastastikune tunnustamine
§ 22. Madala riskiastmega biotsiidi turustusloa vastastikuse tunnustamise erisused
2. jagu Turustusloa andmise erandid
4. peatükk TEAVE JA KOOSTÖÖ
5. peatükk BIOTSIIDI KÄTTESAADAVAKS TEGEMINE JA KASUTAMINE
1. jagu Biotsiidi kättesaadavaks tegemine
§ 32. Biotsiidide klassifitseerimine, pakendamine ja märgistamine
1)Kättesaadavaks tehtav biotsiid peab olema enne kättesaadavaks tegemist klassifitseeritud, märgistatud ja pakendatud kemikaaliseaduse ning selle alusel kehtestatud õigusaktide või Euroopa Parlamendi ja nõukogu määruse (EÜ)nr 1272/2008, mis käsitleb ainete ja segude klassifitseerimist, märgistamist ja pakendamist ning millega muudetakse direktiive 67/548/EMÜ ja 1999/45/EÜ ja tunnistatakse need kehtetuks ning muudetakse määrust (EÜ)nr 1907/2006 (EMPs kohaldatav tekst)(ELT L 353, 31.12.2008, lk 1–1355), biotsiidimääruse ning käesoleva seaduse nõuete kohaselt.
2)Biotsiidi pakend peab võimaldama biotsiidi selgelt eristada toidust ja söödast.
3)Tarbijale tarbijakaitse seaduse mõistes kasutamiseks ettenähtud biotsiidile, mida võib eksikombel pidada toiduks või söödaks, tuleb lisada koostisosi, mis teevad selle tarbimise vastumeelseks.
5)Biotsiidi pakendi märgistus peab olema eestikeelne ning sellel ei tohi olla teavet, mis eksitaks kasutajat või suunaks teda biotsiidi kasutama mittesihtotstarbeliselt.
6)Käesolevas paragrahvis kindlaks määratud klassifitseerimise, pakendamise ja märgistamise nõudeid ei kohaldata biotsiidide veole.
7)Avalikus kohas kasutatav desinfektsioonivahend peab vastama loa või registreerimistunnistuse omaniku poolt ettenähtud kasutusalale ning sellega peavad kaasas olema kasutusjuhend ja teave loa või registreerimistunnistuse omaniku ja desinfektsioonivahendi koostisainete kohta, vajaduse korral ka muu teave, mis võimaldab biotsiidi sihipäraselt ja ohutult kasutada.
8)Käesoleva paragrahvi lõikes 7 nimetatud desinfektsioonivahendil peab olema järgmine tarbijale nähtav teave:
1)biotsiidile pädeva asutuse või Euroopa Komisjoni antud number;
2)biotsiidi kaubanduslik nimetus;
3)iga toimeaine identsusandmed ja selle kontsentratsioon meetermõõdustiku ühikutes;
4)kasutusjuhised, vajaduse korral biotsiidi mõju tekkeks vajalik aeg;
5)sõltuvalt tootest Euroopa Parlamendi ja nõukogu määruses (EÜ)nr 1272/2008 nõutud ohupiktogrammid, tunnussõna, ohulaused, hoiatuslaused või lõik lisateabega vastavalt artiklile 25.
§ 33. Kättesaadavaks tegemise piirangud
1)Biotsiidi, mis on klassifitseeritud mürgiseks, kantserogeenseks, mutageenseks või reproduktiivtoksiliseks kemikaaliks või millel on endokriinseid häireid põhjustavad omadused või neurotoksiline või immunotoksiline toime arengule vastavalt biotsiidimääruse artikli 19 lõikes 4 sätestatule, ei tohi kättesaadavaks teha tarbijale tarbijakaitseseaduse tähenduses.
2)Kutsealaseks kasutamiseks ettenähtud biotsiide ei tohi kättesaadavaks teha tarbijale tarbijakaitseseaduse tähenduses.
3)Kutsealaseks kasutamiseks ettenähtud biotsiide tohib kättesaadavaks teha üksnes hulgikaubanduses.
4)Kutsealaseks kasutamiseks ettenähtud biotsiidide müügiga tegelemiseks peab majandustegevusteate esitama hulgikaubanduse tegevusalal.
5)Majandustegevusteates esitatakse lisaks majandustegevuse seadustiku üldosa seaduses sätestatule järgmised andmed:
1)tegevuskoht või tegevuskohad, e-kaubanduse korral veebilehe aadress;
2)kaup, mida soovitakse müüa (kutsealaseks kasutamiseks ettenähtud biotsiid).
6)Biotsiidi turul kättesaadavaks tegevatel isikutel peavad olema teadmised biotsiidide ohtlike omaduste, riskide ohjamise ja kasutustingimuste kohta ning valmisolek vajaduse korral nõustada biotsiidi kasutajaid.
§ 34. Biotsiidi hoiu- ja kättesaadavaks tegemise koht
1)Et tagada inimeste ja loomade tervise- ning keskkonnaohutus, tuleb biotsiidi hoida ja kättesaadavaks teha nii, et oleks välditud toidu, ravimite ja söötade, samuti muude kaupade saastumine sellega.
2)Biotsiidi hoiu- ja kättesaadavaks tegemise kohas ei tohi olla biotsiidi avatud pakendeid. Hoiu- ja kättesaadavaks tegemise kohas on keelatud biotsiidi ümberpakendamine.
3)Biotsiidi, mille pakend on purunenud, ei tohi kättesaadavaks teha. Selline toode tuleb viivitamata kõrvaldada ja jäätmeseaduses sätestatud korras kahjutustada, arvestades biotsiidi ohutuskaardi andmeid.
4)Käesoleva paragrahvi lõikes 2 sätestatut ei kohaldata biotsiidimääruse V lisa kohaselt tooteliiki 1 kuuluva biotsiidi puhul.
§ 35. Biotsiidi ja toimeaine ohutuskaart
§ 36. Biotsiidi reklaam
Biotsiidi reklaam peab vastama reklaamiseaduse §-s 27 sätestatud nõuetele.
§ 37. Mürgistusalane teave
 Enne ohtliku biotsiidi Eestis turule laskmist tuleb vastavalt Euroopa Parlamendi ja nõukogu määruse (EÜ)nr 1272/2008 artiklile 45 esitada Terviseametile sama määruse VIII lisa kohane teave, mida kasutatakse mürgistusjuhtumite ennetus- ja ravimeetmete väljatöötamise ning rakendamise eesmärgil.
2. jagu Biotsiidi kasutamine
§ 38. Biotsiidi kasutamise üldnõuded
1)Isik, kes kasutab biotsiidi kahjulike organismide hävitamiseks, tõrjumiseks, kahjutuks muutmiseks või nende ebasoovitava toime ohjamiseks, peab kahjulike organismide tõrjet tegema üksnes biotsiidi märgistusel ja kasutusjuhendis ettenähtud viisil ja tingimustel.
§ 38^1. Biotsiidi kutseline kasutaja
1)Biotsiidi kutseline kasutaja on isik, kellel on asjakohane ettevalmistus ja kes kasutab majandus- või kutsetegevuse käigus biotsiide, mis on biotsiidi turul kättesaadavaks tegemiseks ja kasutamiseks antud loaga või registreerimistunnistusega ette nähtud kutsealaseks kasutamiseks.
2)Biotsiidi kutselisel kasutajal peavad olema teadmised kutsetegevuses kasutatavate biotsiidide ohtlike omaduste, riskide ohjamise ja kasutustingimuste kohta ning biotsiidi ohutu kasutamise oskused, mis on saadud taseme- või tööalase koolituse käigus, mille kohta on olemas asjakohane tunnistus või tõend.
§ 38^2. Biotsiidi kutselise kasutaja koolitus
1)Koolitusasutus korraldab biotsiidi kutselise kasutaja koolitust täiskasvanute koolituse seaduses, kutseõppeasutuse seaduses ja käesolevas seaduses sätestatud nõuete kohaselt.
2)Koolitusasutus peab õppe- ja koolituskava koostamisel võtma aluseks kahjulike organismide tõrjuja 4. ja 5. taseme kutse standardid ja esitama oma kava enne koolituse korraldamist kahjulike organismide tõrjuja kutse andjale kutseseaduse tähenduses seisukoha ja ettepanekute saamiseks.
§ 38^3. Kutseline kahjulike organismide tõrje teenuse osutaja
1)Kutseline kahjulike organismide tõrje teenuse osutaja on ettevõtja, kelle majandus- või kutsetegevuseks on kahjulike organismide tõrje teenuse osutamine ning kellel on selleks vähemalt üks asjakohase ettevalmistusega spetsialist.
2)Kutselisel kahjulike organismide tõrje teenuse osutajal on asjakohane õigussuhe käesoleva seaduse §-s 39 nimetatud vastutava spetsialistiga või on füüsilisest isikust ettevõtja ise pädev tegutsema vastutava spetsialistina.
§ 39. Vastutav spetsialist
1)Vastutav spetsialist on isik, kes on pädev juhtima ja korraldama kahjulike organismide tõrjet ning nõustama ettevõtjat, et oleks tagatud õigusaktides sätestatud nõuete täitmine.
2)Vastutaval spetsialistil peab olema kahjulike organismide tõrje juhtimiseks ja korraldamiseks omandatud kahjulike organismide tõrjuja 5. taseme kutse kutseseaduse tähenduses, mille kohaselt isik korraldab ressursside jagamist ja teiste tööd ning vastutab selle töö eest.
3)Käesoleva paragrahvi lõikes 2 sätestatud kutse taotlemisel on nõutav vähemalt keskharidus, kutse- ja juhtimisalase täiendusõppe läbimine ning kolmeaastane kahjulike organismide tõrje töökogemus.
4)Välisriigis omandatud pädevuse vastavust käesoleva seaduse nõuetele hindab ja tõendab pädev asutus välisriigi kutsekvalifikatsiooni tunnustamise seaduse alusel, arvestades käesolevast seadusest tulenevaid erisusi. Välisriigi kutsekvalifikatsiooni tunnustamise seaduse § 7 lõikes 2 sätestatud pädev asutus on Terviseamet.
§ 40. Teatamiskohustus
1)Kutseline kahjulike organismide tõrje teenuse osutaja peab esitama majandustegevusteate.
2)Majandustegevusteates esitatakse lisaks majandustegevuse seadustiku üldosa seaduses sätestatule järgmised andmed:
1)vastutava spetsialisti nimi ja isikukood, selle puudumise korral sünniaeg;
2)vastutava spetsialisti telefoninumber ja e-posti aadress;
3)vastutava spetsialisti kvalifikatsiooni tõendava tunnistuse number ja kehtivusaeg, kutse andja nimi, kutse andmise koht ja kuupäev.
§ 41. Kahjulike organismide tõrje teenuse osutamine objektil
1)Kahjulike organismide tõrje objektina käsitatakse hoonet, rajatist või selle osa või nende juurde kuuluvat piiritletud maa-ala (edaspidi objekt), kus on võimalik kahjulike organismide levik.
2)Objekti valdaja korraldab kahjulike organismide jälgimise objektil ning vastutab nende kahjustava toime ennetamise ja nende hävitamise eest.
3)Objekti valdaja loob vajalikud tingimused kahjulike organismide tõrje ohutuks läbiviimiseks objektil ning koos tõrjet tegeva isikuga töötab välja tõrje läbiviimise plaani.
4)Kutseline kahjulike organismide tõrje teenuse osutaja koostab tehtud tõrje kohta objekti valdajale aruande, mida säilitatakse vähemalt viis aastat.
5)Täpsustatud nõuded kahjulike organismide tõrje läbiviimisele, plaanile ja aruandele kehtestab valdkonna eest vastutav minister määrusega.
6. peatükk RIIGILÕIVUD JA TASUD
§ 42. Riigilõivud dokumentide menetlemise eest Terviseametis
1)Biotsiidi toimeaine heakskiitmise taotleja, biotsiidile asjakohase loa taotleja või käesoleva seaduse kohaselt registreerimistunnistuse taotleja tasub enne dokumentide esitamist Terviseametile biotsiidimääruse kohaselt riigilõivu riigilõivuseaduses sätestatud määras järgmiste toimingute eest:
1)biotsiidi toimeaine heakskiitmisega seotud taotluse menetlemine hindava liikmesriigina;
2)biotsiidi või biotsiidipere loa taotluse menetlemine hindava liikmesriigina;
3)biotsiidi või biotsiidipere loa taotluse menetlemine asjaomase liikmesriigina;
4)biotsiidi või biotsiidipere loaga seotud teate menetlemine;
5)üleminekuperioodil biotsiidi registreerimistunnistuse taotluse menetlemine;
6)üleminekuperioodil biotsiidi registreerimistunnistuse muudatuse taotluse menetlemine;
7)üleminekuperioodil biotsiidi registreerimistunnistuse haldusliku muudatuse taotluse menetlemine.
2)Käesoleva paragrahvi lõikes 1 sätestatud toimingute eest võetava riigilõivu määrad vaadatakse üle vähemalt iga kahe aasta järel ja vajaduse korral tehakse asjakohased muudatused lõivu suuruses, võttes aluseks möödunud perioodi tegelikud kulutused.
§ 42^1. Tasud biotsiidile loa andmise taotluse hindamise eest
1)Biotsiidile liidu või riikliku loa taotleja tasub biotsiidimääruse kohaselt taotluse hindamise eest Terviseametile.
2)Terviseamet hindab võimaluse korral taotlust asutusesiseselt või kasutab hindamiseks lepinguliste ekspertide abi. Eksperdi tunnitasu võib olla maksimaalselt 200 eurot.
3)Taotlust võib hinnata ekspert, kes on sõltumatu Eesti või välismaa füüsiline või juriidiline isik ning kellel on kogemus biotsiidide, taimekaitsevahendite või muude seda laadi ainete taotluste erialasel hindamisel. Ekspert peab arvestama biotsiidimääruses esitatud nõuetega ja Euroopa Komisjoni asjakohaste juhistega erialase hindamise kohta.
4)Taotleja tasub Terviseametile järgmiste toimingute eest järgmiselt:
1)toimeaine hindamise algtasu on 71 600 eurot ja maksimaalne tasu 624 200 eurot;
2)toimeaine täiendava teabe hindamise algtasu on 42 100 eurot ja maksimaalne tasu 369 200 eurot;
3)biotsiidipere liidu loa hindamise algtasu on 88 400 eurot ja maksimaalne tasu 769 800 eurot;
4)biotsiidipere riikliku loa hindamise algtasu on 80 000 eurot ja maksimaalne tasu 697 000 eurot;
5)biotsiidi liidu loa hindamise algtasu on 63 100 eurot ja maksimaalne tasu 551 300 eurot;
6)biotsiidi riikliku loa hindamise algtasu on 42 100 eurot ja maksimaalne tasu 369 200 eurot;
7)biotsiidi või biotsiidipere eelhindamise algtasu on 31 600 eurot ja maksimaalne tasu 278 200 eurot;
8)biotsiidi või biotsiidipere loa järelhindamise algtasu on 4200 eurot ja maksimaalne tasu 41 400 eurot;
9)samade omadustega biotsiidi või biotsiidipere loa hindamise tasu on 15 500 eurot;
10)biotsiidi või biotsiidipere ajutise loa hindamise tasu on 26 100 eurot;
11)biotsiidi või biotsiidipere lihtsustatud menetlusega loa hindamise algtasu on 21 100 eurot ja maksimaalne tasu 187 100 eurot;
12)biotsiidi või biotsiidipere loa vastastikusel tunnustamisel hindamise tasu on 2100 eurot;
13)biotsiidi või biotsiidipere olulise muudatuse hindamise algtasu on 10 500 eurot ja maksimaalne tasu 69 200 eurot;
14)biotsiidi või biotsiidipere loa uuendamise hindamise algtasu on 21 100 eurot ja maksimaalne tasu 187 100 eurot;
15)biotsiidi või biotsiidipere vähem tähtsa muudatuse hindamise algtasu on 4200 eurot ja maksimaalne tasu 27 100 eurot.
5)Käesoleva paragrahvi lõikes 4 sätestatud toimingute eest võetava tasu määrad vaadatakse üle vähemalt iga kahe aasta järel ja vajaduse korral tehakse asjakohased muudatused tasu suuruses, võttes aluseks möödunud perioodi tegelikud kulutused.
§ 42^2. Tasude maksmise tingimused ja kord
1)Biotsiidile loa taotleja tasub biotsiidimääruses ettenähtud tähtaja jooksul Terviseametile seaduses ettenähtud algtasu. Olenevalt hindamisele tehtud tegelikest kulutustest maksab Terviseamet taotlejale enam makstud summa tagasi või maksab taotleja juurde, kuid kokku mitte rohkem kui seaduses ettenähtud maksimaalne tasu.
2)Taotluse hindaja peab pidama taotluse hindamiseks kulunud aja kohta tööaja arvestust, kuhu on kantud hindamiseks kulutatud aeg päevade kaupa.
3)Tasu arvutamise aluseks võetakse tööks kulutatud tööaeg tundides, Terviseameti ametniku või töötaja tunnitasu eelmise kalendriaasta personali- ja majanduskulude alusel ning eksperdi tunnitasu.
4)Kui hindamiseks kulus vähem kui tasutud algsumma, maksab Terviseamet taotlejale enam makstud summa tagasi 30 kalendripäeva jooksul pärast taotlejale arve esitamist. Taotlejale ei tagastata 100 eurost väiksemat summat, kui taotleja ei ole tagasimaksmist nõudnud.
5)Kui hindamiseks kulus rohkem kui tasutud algsumma, maksab taotleja Terviseameti esitatud arve alusel nõutud tasu 30 kalendripäeva jooksul arve saamisest arvates Terviseameti arvelduskontole.
6)Kui taotleja ei tasu käesoleva paragrahvi lõikes 5 nimetatud summat ettenähtud tähtaja jooksul, on Terviseametil õigus anda tasu maksmiseks kohustav nõue sundtäitmisele täitemenetluse seadustikus sätestatud korras.
7)Terviseamet väljastab asjakohase otsuse viie tööpäeva jooksul pärast käesoleva paragrahvi lõikes 5 nimetatud summa laekumist.
7. peatükk RIIKLIK JÄRELEVALVE
§ 43. Riiklik järelevalve
 Riiklikku järelevalvet biotsiididele ja biotsiidi sisaldavatele toodetele ning nende turul kättesaadavaks tegemisele ja kasutamisele käesoleva seaduse ja selle alusel kehtestatud õigusaktide ning biotsiidimäärusega sätestatud nõuete täitmise üle teostavad:
1)Terviseamet – biotsiidi ja biotsiidiga töödeldud toote kättesaadavaks tegemisele kehtestatud nõuete täitmise üle, biotsiidile ja biotsiidiga töödeldud tootele kehtestatud nõuete täitmise üle ja biotsiidi kasutamise üle kutselise kahjulike organismide tõrje teenuse osutaja juures ning rahvatervise seaduse ja tervishoiuteenuste korraldamise seadusega reguleeritud valdkondades;
2)Tarbijakaitse ja Tehnilise Järelevalve Amet – käesoleva seaduse § 32 lõikega 8 kehtestatud märgistamise nõuete täitmise üle muudes õigusaktides sätestatud Tarbijakaitse ja Tehnilise Järelevalve Ameti järelevalveobjektidel;
3)Tööinspektsioon – biotsiidi kasutamisele kehtestatud nõuete täitmise üle töötervishoiu- ja tööohutuse seadusega reguleeritud valdkonnas;
4)Keskkonnaamet – biotsiidi kasutamisele kehtestatud nõuete täitmise üle keskkonnaohtlikkuse seisukohast oma valdkonna järelevalve objektidel;
5)Põllumajandus- ja Toiduamet – biotsiidi kasutamisele kehtestatud nõuete täitmise üle loomatervise ning sööda- ja toiduohutuse seisukohast oma valdkonna järelevalve objektidel;
6)Maksu- ja Tolliamet – biotsiidide kättesaadavaks tegemisele kehtestatud nõuete täitmist ühenduse turule sisenemisel Euroopa Parlamendi ja nõukogu määruse (EL)2019/1020 turujärelevalve ja toodete vastavuse kohta ning millega muudetakse direktiivi 2004/42/EÜ ja määruseid (EÜ)nr 765/2008 ja (EL)nr 305/2011 (ELT L 169, 25.06.2019, lk 1–44), VII peatükis sätestatu kohaselt.
§ 43^1. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32, 45, 49, 50, 51, 52 ja 53 sätestatud riikliku järelevalve erimeetmeid korrakaitseseaduses sätestatud alusel ja korras.
§ 43^2. Riikliku järelevalve erisused
1)Korrakaitseorganil on õigus kehtiva turustusloa või registreerimistunnistuse puudumise korral keelata biotsiidi import ühenduse tolliterritooriumile ja müük.
2)Kui riikliku järelevalve tegemise käigus on järelevalveasutus teinud biotsiidimääruse artikli 88 kohaselt ettekirjutuse biotsiidi kättesaadavaks tegemise ja kasutamise piiramise või ajutise keelamise kohta, teavitab ta sellest kohe Terviseametit, kes omakorda teavitab sellest viivitamata Euroopa Komisjoni ja teisi liikmesriike.
3)Järelevalveasutused esitavad Terviseametile 2015. aasta 1. juuliks ja pärast seda iga viienda aasta 1. aprilliks biotsiidimääruse artikli 65 lõike 3 kohased andmed. Terviseamet esitab saadud andmete alusel komisjonile biotsiidimääruse artikli 65 lõikes 3 nimetatud aruande.
4)Korrakaitseorgan võib riikliku järelevalve teostamise eesmärgil viibida ja liikuda sõidukiga, sealhulgas maastikusõidukiga ja ujuvvahendiga maa- või veealal, kus viibimine ja liikumine on keskkonnakaitse eesmärgil õigusaktiga keelatud või piiratud.
§ 43^3. Vahetu sunni kasutamine
 Keskkonnaametil on lubatud kasutada füüsilist jõudu korrakaitseseaduses sätestatud alusel ja korras.
§ 44. Ettekirjutus
§ 45. Ettekirjutuse vaidlustamine
§ 46. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 32 000 eurot.
8. peatükk VASTUTUS
§ 47. Biotsiidi ja biotsiidiga töödeldud toote kättesaadavaks tegemisele ja kasutamisele kehtestatud nõuete rikkumine
1)Biotsiidi ja biotsiidiga töödeldud toote kättesaadavaks tegemisele ja kasutamisele käesoleva seaduse ja biotsiidimäärusega kehtestatud nõuete rikkumise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 48. Menetlus
2)Käesoleva seaduse §-s 47 sätestatud väärtegude kohtuvälised menetlejad on vastavalt oma pädevusele:
1)Tööinspektsioon;
2)Keskkonnaamet;
3)Tarbijakaitse ja Tehnilise Järelevalve Amet;
4)Terviseamet;
5)Põllumajandus- ja Toiduamet.
9. peatükk RAKENDUSSÄTTED
1. jagu Seaduse rakendamine
§ 49. Seaduse rakendamine biotsiidimääruses ettenähtud üleminekuperioodi reguleeriva tööprogrammi raames
1)Biotsiide, mille toimeained vastavad biotsiidimääruse artikli 89 lõikes 2 sätestatud tingimustele, võib jätkuvalt kättesaadavaks teha ja kasutada pärast registreerimist Terviseametis.
1^1)Biotsiide, mis vastavad käesoleva paragrahvi lõikes 1 sätestatud nõuetele, registreeritakse kuni 2024. aasta 31. detsembrini või tähtpäevani, milleni on Euroopa Komisjoni otsusega pikendatud üleminekuperioodi teatud toimeainete kohta esitatud andmete läbivaatamiseks.
2)Registreerimiseks esitatakse Terviseametile järgmised andmed:
1)taotleja nimi, registrikood või isikukood ja kontaktandmed;
2)biotsiidi ja toimeaine tootja kontaktandmed;
3)vajaduse korral asjakohane teabekasutusnõusolek;
4)biotsiidi kaubanduslik nimetus;
5)biotsiidi täielik koostis ja iga ohtliku koostisaine klassifikatsioon;
6)biotsiidi füüsikalised ja keemilised omadused, mis on asjakohased biotsiidi ettenähtud kasutamise, hoidmise ja transportimise seisukohast;
7)biotsiidi tooteliik ja kasutusala;
8)biotsiidi kasutajad;
9)biotsiidi kasutusviis ja kasutusjuhend;
10)andmed biotsiidi toime tõhususe kohta;
11)biotsiidi märgistus ning pakendi suurus ja kirjeldus;
12)toimeaine ohutuskaart;
13)vajaduse korral lisateave biotsiidi kohta.
3)Kui toimeaine on kantud liidu heakskiidetud toimeainete nimekirja, tuleb taotleda registreeritud biotsiidile luba biotsiidimääruses sätestatud nõuete kohaselt. Taotlus loa saamiseks tuleb esitada hiljemalt biotsiidimääruse artikli 89 lõikes 3 nimetatud kuupäevaks.
4)Eestis registreeritud biotsiidi võib jätkuvalt turul kättesaadavaks teha pärast toimeaine heakskiitmise kuupäeva, kui taotleja on esitanud loataotluse Terviseametile või Euroopa Kemikaaliametile biotsiidiregistri kaudu.
§ 49^1. Seaduse § 39 lõike 2 rakendamine
2. jagu Biotsiidiseadusega seonduvate seaduste muutmine
3. jagu 
Ettevõtluse toetamise ja laenude riikliku tagamise seadus
§ 1. Seaduse reguleerimisala
1)Käesolev seadus sätestab ettevõtluse ja elamumajanduse riikliku toetamise ning ettevõtlus- ja elamumajanduslaenude riikliku tagamise alused, põhimõtted ja korraldamise.
2)Laenude riiklikul tagamisel kohaldatakse võlaõigusseadust, arvestades käesoleva seaduse erisusi.
3)Laenude riiklikule tagamisele ei kohaldata kindlustustegevuse seadust.
2. peatükk ETTEVÕTLUSE JA ELAMUMAJANDUSE RIIKLIK TOETAMINE
§ 2. Ettevõtluse ja elamumajanduse riikliku toetamise rahalised allikad
1)Toetuste allikateks on:
1)eraldised riigieelarvest;
2)ettevõtluse tugisüsteemi kuuluvate sihtasutuste omatulu;
3)muud vahendid.
2)Käesolevas seaduses ettevõtluse riiklikuks toetamiseks ettenähtud raha eraldatakse riigieelarves Majandus- ja Kommunikatsiooniministeeriumile ning elamumajanduse riiklikuks toetamiseks ettenähtud raha eraldatakse riigieelarves Kliimaministeeriumile.
3)Riigieelarves ettevõtluse ja elamumajanduse riiklikuks toetamiseks ettenähtud rahasummat ning poliitika põhialuseid, valdkonna arengukavasid ja programme arvestades otsustab valdkonna eest vastutav minister, millist liiki toetusi eelarveaastal antakse.
§ 3. Ettevõtluse ja elamumajanduse riikliku toetamise liigid
Ettevõtluse ja elamumajanduse riikliku toetamise liigid käesoleva seaduse tähenduses on:
1)toetused;
2)tagatised;
3)laenud;
4)ettevõtluse riiklikul toetamisel investeeringud äriühingu omakapitali investeerimisfondi kaudu (edaspidi omakapitali investeeringud).
§ 4. Ettevõtluse ja elamumajanduse riikliku toetamise korraldamine
1)Riik toetab ettevõtlust ja elamumajandust ettevõtluse arendamiseks või ettevõtluse ja elamumajanduse arendamiseks loodud sihtasutuste kaudu, mille asutajaõigusi teostab valdkonna eest vastutav minister.
2)Ettevõtluslaenu andmise tingimused kehtestab valdkonna eest vastutav minister määrusega.
2^1)Elamumajanduslaenude andmise tingimused kehtestab valdkonna eest vastutav minister määrusega.
4)Toetuste sihipärase kasutamise üle teostavad järelevalvet sihtasutused.
5)Ettevõtluse ja elamumajanduse riiklik toetamine peab kaasa aitama poliitika põhialuste, vastava valdkonna arengukavade ja programmide eesmärkide saavutamisele ning vastama riigiabi andmise reeglistikule.
6)Euroopa Liidu abiprogrammide ja fondide poolt finantseeritav riiklik toetamine peab olema kooskõlas vastavate abiprogrammide ja fondide toetamise põhimõtetega.
7)Eesmärgiga tagada ettevõtluslaenu kaitse ja laenulepingust tulenevate kohustuste nõuetekohane täitmine laenusaaja poolt, võib ettevõtluslaenu andev sihtasutus omandada ja võõrandada osaluse ettevõtluslaenu saanud äriühingus. Käesolevas lõikes nimetatud eesmärgil äriühingus osaluse omandamisele ja võõrandamisele ei kohaldata riigivaraseadust.
8)Sihtasutuselt ettevõtluslaenu saanud äriühingus osaluse omandamise ja võõrandamise tingimused kehtestab valdkonna eest vastutav minister määrusega.
§ 4^1. Mittesihipäraselt kasutatud toetuse tagastamise kord
1)Toetuse saaja on kohustatud tagastama mittesihipäraselt kasutatud toetuse summa.
2)Toetuse saajaga sõlmitavas toetuse andmise lepingus määratletakse toetuse kasutamise sihtotstarve ning mittesihipäraselt kasutatud toetuse tagasinõudmise täpsemad alused ja tingimused.
3)Kui toetuse saaja majanduslik olukord on selliselt halvenenud, et toetuse sihipärane kasutamine on ohustatud, võib toetuse andmise lepingu enne toetuse üleandmist üles öelda.
4)Mittesihipäraselt kasutatud toetuse tagasinõudmine otsustatakse hiljemalt 30 kalendripäeva jooksul toetuse mittesihipärasest kasutamisest teadasaamisest arvates.
5)Mittesihipäraselt kasutatud toetus tuleb toetuse andjale tagastada toetuse tagasinõudmise otsuses ette nähtud perioodi jooksul toetuse tagasinõudmise otsuse kättesaamisest arvates.
§ 5. Sihtgrupid
1)Ettevõtluse ja elamumajanduse riikliku toetamise iga liigi puhul määratakse rahastamislepinguga või valdkonna eest vastutava ministri käskkirja või määrusega sihtgrupid, kes nimetatud toetust võivad saada.
3)Muude võrdsete tingimuste puhul võib teha eelistusi ettevõtlustoetuste saajate valikul, eelistades prioriteetsuse järjekorras ettevõtjaid, kes:
1)on alustavad või mikroettevõtjad või
2)aitavad oma tegevusega kaasa tasakaalustatud regionaalsele arengule, luues töökohti piirkonnas, kus elatustase on madal ja tööpuudus kõrge või
3)on orienteerunud kaasaegsele ja tehnoloogiamahukale tootmisele või on orienteerunud ekspordivõimeliste teenuste või toodete pakkumisele.
4)Ettevõtlustoetuse võib jätta eraldamata isikule, keda või kelle seaduslikku esindajat on karistatud karistusseadustiku §-de 133–133^3 , 175 või 260^1  alusel ja kelle karistusandmed ei ole karistusregistrist karistusregistri seaduse kohaselt kustutatud.
§ 5^1. Omakapitali investeeringud
1)Omakapitali investeeringuid võib teha riigi poolt ettevõtlus- ja elamumajanduslaenude tagamiseks asutatud sihtasutuse (edaspidi sihtasutus)kaudu või äriühingu kaudu, milles sihtasutusel on osalus. Omakapitali investeeringute tegemiseks peab investeerimiskapitali paigutama asutatavasse või olemasolevasse investeerimisfondi, mis investeerib ise või teiste investeerimisfondide kaudu omakapitali investeeringu objektiks oleva äriühingu omakapitali.
2)Majandus- ja Kommunikatsiooniministeerium ning sihtasutus või Kliimaministeerium ning sihtasutus sõlmivad omakapitali investeeringute tarbeks riigieelarvest eraldatud vahendite (edaspidi investeerimiskapital)üleandmiseks sihtasutusele rahastamislepingu.
3)Käesoleva paragrahvi lõikes 2 nimetatud rahastamislepingus peavad sisalduma vähemalt:
1)sihtasutusele üleantava investeerimiskapitali summa ning üleandmise ja investeerimise tingimused;
2)nõusolek investeerimiskapitali üleandmiseks äriühingule, milles sihtasutusel on osalus, kui omakapitali investeering tehakse sellise äriühingu kaudu;
3)investeerimiskapitali investeerimisstrateegia ja investeeringute üle teostatava järelevalve põhimõtted;
4)valitsemistasu ja investeerimisfondi arvelt makstavate muude tasude piirmäär;
5)investeerimisfondi tulu jaotamise ja investeeringust väljumise tingimused;
6)investeerimisfondi poolt tagastatava investeerimiskapitali ja investeeringust saadud tulu kasutamise tingimused ja kord;
7)riigiabi korral selle tagasinõudmise alused ja kord, kui selgub, et abi anti ebaseaduslikult või abi on ühisturuga kokkusobimatu.
4)Käesoleva paragrahvi lõikes 2 nimetatud rahastamislepingu täitmise üle teostab järelevalvet Majandus- ja Kommunikatsiooniministeerium ning Kliimaministeerium.
5)Omakapitali investeeringute korraldamiseks võib valida ühe või mitu fondivalitsejat. Fondivalitseja valimisel peab olema tagatud valimisprotsessi läbipaistvus ja valimisprotseduuri kontrollitavus.
6)Omakapitali investeeringute tegemisel investeerimisfondidesse paigutatud investeerimiskapitali väärtusele vastavas osas saadud investeerimisfondi aktsiate, osakute või muude samaväärsete õiguste omanik on riik. Käesolevas lõikes nimetatud aktsiate, osakute või muude samaväärsete õiguste valitsejaks erisusena riigivaraseaduse § 5 lõikest 2 on Majandus- ja Kommunikatsiooniministeerium ning Kliimaministeerium.
§ 5^2. Investeerimisfondi asutamine ja osalemine investeerimisfondis
1)Vabariigi Valitsuse volituse alusel võib valdkonna eest vastutav minister oma pädevuse piires otsustada investeerimisfondi asutamise ja selles osalemise.
2)Vabariigi Valitsuse volituse alusel võib valdkonna eest vastutav minister oma pädevuse piires otsustada omakapitali investeeringute tegemiseks sihtasutuse poolt sellise äriühingu asutamise, kelle ülesandeks on omakapitali investeeringute tegemiseks investeerimisfondi asutamine või selles osalemine ja riigieelarvest eraldatud sihtotstarbelise investeerimiskapitali paigutamine asutatavasse või olemasolevasse investeerimisfondi, või sellise äriühingu asutamisel osalemise.
3. peatükk LAENUDE RIIKLIK TAGAMINE
§ 6. Mõisted
Käesolevas seaduses kasutatakse mõisteid järgmises tähenduses:
1)laen – krediidiasutuse vara või bilansiväline kohustus, mis tuleneb lepingust, mille kohaselt laenuandja annab või kohustub andma raha või muu vara laenusaajale või lepingust tulenevalt muule õigustatud isikule, laenusaaja aga kohustub laenuandjale raha või muu vara tagastama kindlaksmääratud tingimustel;
2)ettevõtluslaen – ettevõtjatele nende ettevõtlusega seotud kulutuste finantseerimiseks antav laen;
3)elamumajanduslaen – eluaseme soetamiseks või elamistingimuste parandamiseks, sealhulgas elamu ökonoomsuse, turvalisuse ja heakorra parandamiseks antav laen;
4)riiklik tagatis – käesolevas seaduses sätestatud riikliku tagatise andja ja tagatise saaja vahel sõlmitud ning käesoleva seaduse § 8 lõikes 4 sätestatud tingimustele vastavast kirjalikust tagatislepingust tulenev riigi poolt tagatud riikliku tagatise andja kohustus tasuda tagatise saajale finantseerimistehingust tulenev võlgniku võlakohustus, arvestades § 8 lõikes 4^1  sätestatut.
§ 7. Ettevõtlus- ja elamumajanduslaenude riikliku tagamise subjektid
1)Käesolevas seaduses sätestatud riiklikke tagatisi võib anda sihtasutuse kaudu.
2)Riikliku tagatise saajaks võib olla Eestis või teises Euroopa Majanduspiirkonna lepinguriigis asutatud krediidiasutus või Eestis asutatud muu Finantsinspektsiooni tegevusluba omav krediidiandja, Euroopa Keskpank või Euroopa Liidu liikmesriigi keskpank või Euroopa Parlamendi ja nõukogu määruse (EL)nr 575/2013 krediidiasutuste ja investeerimisühingute suhtes kohaldatavate usaldatavusnõuete kohta ja määruse (EL)nr 648/2012 muutmise kohta (ELT L 176, 27.06.2013, lk 1–337)artiklis 117 nimetatud mitmepoolne arengupank. Kui tagatakse liisingulepingust tulenevat kohustust, võib riikliku tagatise saajaks olla ka Eesti või teise Euroopa Majanduspiirkonna lepinguriigi krediidiasutuse konsolideerimisgruppi kuuluv finantseerimisasutus, kes ise või kelle filiaal on asutatud Eestis. Käesolevas seaduses krediidiasutuse kohta sätestatut kohaldatakse ka eelnimetatud finantseerimisasutuse ja muu krediidiandja kohta. Riikliku tagatise saajaks loetakse ka isik, kellele tagatav nõue on käesoleva seaduse tingimuste kohaselt üle antud.
2^1)Käesoleva paragrahvi lõikes 2 nimetatud riikliku tagatise saaja pankroti-, likvideerimis-, tervendamis- või saneerimismenetluse korral, samuti tagatise saajaks oleva krediidiasutuse või selle filiaali suhtes moratooriumi, kriisilahendusmenetluse või varajase sekkumise meetmete rakendamise korral, kui nimetatud menetluste või meetmete käigus antakse tagatisega tagatav nõue üle kolmandale isikule, ei pea selline kolmas isik või selle filiaal olema kantud Eesti äriregistrisse, kuid peab vastama käesoleva paragrahvi lõikes 2 sätestatud teistele tingimustele.
2^2)Kui riikliku tagatise saaja suhtes rakendatakse kriisilahendusmenetlust või varajase sekkumise meedet, kohaldatakse käesoleva paragrahvi lõikes 2^1  sätestatut finantskriisi ennetamise ja lahendamise seaduses sätestatud erisustega.
2^3)Kui riikliku tagatisega tagatud nõue antakse tagatisena üle Euroopa Keskpangale või Euroopa Liidu liikmesriigi keskpangale, säilitab riiklik tagatis kehtivuse ka juhul, kui sellega tagatud nõue läheb üle nimetatud keskpanga omandisse või kui nimetatud keskpank võõrandab nõude kolmandale isikule.
3)Elamumajanduslaenusid võib sihtasutus käesolevas seaduses ettenähtud korras tagada, kui vähemalt üheks laenusaajaks on riiklikult tagatud elamumajanduslaenude sihtgruppi kuuluv isik, samuti korteri- või hooneühistu või korteriomanike ühisus. Riiklikult tagatud elamumajanduslaenude sihtgrupid ja laenutagatiste ülempiirid kehtestab Vabariigi Valitsus.
§ 8. Riiklik tagatis ja tagatislepingud
1)Tagatislepingust tulenev sihtasutuse vastutus kohaldub üksnes võlgniku põhikohustusele. Sihtasutus vastutab käendajana tagatise saaja ees vastavalt tagatislepingule. Kui tagatise saajal on õigus võlgniku kohustuse rikkumise korral esitada vastava kohustuse tasumise nõue sihtasutusele, teeb sihtasutus nõude täitmiseks õigeaegselt käenduskohustuse ettemakse, arvestades tagatislepingus sätestatud tingimusi. Eluaseme hüpoteeklaenu tagamise korral tehakse vastav ettemakse 24 kuu jooksul nõude saamisest arvates. Tagatise saaja arvestab ettemakse võlgniku kohustuse täitmiseks üksnes juhul, kui tagatise saaja ei saa nõuet võlgniku ja võlgniku kohustusi tagavate kolmandate isikute vastu rahuldada, ja ulatuses, milles ta ei saa seda teha. Võlgniku kohustusi tagavad kolmandad isikud ei omanda võlgniku kohustuse täitmisega nõudeõigust sihtasutuse vastu.
2)Võlgniku kohustuse täitmisel läheb võlausaldaja nõue täidetud ulatuses üle sihtasutusele.
3)Tagatislepingule kohaldatakse võlaõigusseaduses käenduslepingu kohta sätestatut, arvestades käesoleva seaduse erisusi.
4)Tagatislepingus peavad sisalduma vähemalt:
1)sihtasutuse vastutuse määr protsentides tagatava põhikohustuse jäägist;
2)riikliku tagatise maksimaalne summa;
3)tagatava kohustuse olulised tingimused;
4)tagatistasu suurus ja selle maksmise tingimused;
5)krediidiasutuse kohustus tasuda tagatistasu;
6)tagatise jõustumise aeg;
7)viide sellele, et tegemist on riikliku tagatisega käesoleva seaduse tähenduses.
4^1)Tagatislepingust tulenev sihtasutuse kohustus ei ole riiklik tagatis, kui tagatislepingus sisaldub tingimus, mille täitmine ei allu tagatise saaja otsesele kontrollile ja mis annab sihtasutusele õiguse:
1)lühendada tagatislepingu tähtaega;
2)tagatislepingut või selles sisalduvaid tingimusi muuta või tühistada;
3)suurendada tagatistasu võlgniku majandusliku olukorra halvenemise korral;
4)keelduda nõude täitmisest võlgniku makseraskuse korral.
5)Riikliku tagatise summa väljendatakse eurodes sõltumata sellest, kas võlgniku kohustus tekib eurodes või muus Eestis konverteeritavas valuutas, mida Euroopa Keskpank noteerib.
6)Riikliku tagatise saaja esitab tagatislepingust tuleneva nõude sihtasutuse vastu. Riiklikest tagatistest tulenevad sihtasutuse kohustused lähevad üle riigile, kui sihtasutus ei täida või ei ole võimeline täitma riikliku tagatise saaja nõuet.
§ 9. Riikliku tagatise andmise üldised põhimõtted
1)Riikliku tagatise saajale tekkiv kahju hüvitatakse käenduslepingus sätestatud määras, arvestades riigiabi reeglitega lubatud protsenti ja laenukohustuse jääki ettevõtluslaenu- või elamumajanduslaenulepingu ülesütlemise hetke seisuga.
2)Sihtasutusel on alati õigus tagatislepingu sõlmimisest keelduda.
3)Sihtasutusel on kohustus tagatislepingu sõlmimisest keelduda, kui:
1)krediidiasutus ei ole esitanud nõuetekohast taotlust, nõutavaid dokumente või asjassepuutuvat informatsiooni;
2)on ilmnenud, et laenutaotleja on esitanud krediidiasutuselt laenu taotlemisel valeandmeid;
3)krediidiasutuse taotluses näidatud laenutaotleja ei vasta käesoleva seaduse nõuetele.
4)Kui krediidiasutus on taotluses või sihtasutusele esitatud muudes dokumentides esitanud teadlikult valeandmeid, on sihtasutusel õigus tagatisleping üles öelda, jättes tasutud tagatistasu krediidiasutusele tagastamata. Kui sellise tagatislepingu alusel on tagatis välja makstud, on krediidiasutus kohustatud selle summa koos intressiga sihtasutusele tagastama.
§ 10. Sihtasutuse varad ja omavahendid
1)Sihtasutuse varad on vastavalt sihtasutuse tegevusaladele jaotatud ja eraldatud sihtfondideks. Sihtasutuse ettevõtluslaenude tagamise sihtfondi ja elamumajanduslaenude tagamise sihtfondi (edaspidi sihtfond)kuuluvad varad arvestatakse laenude tagamise omavahendite hulka.
2)Sihtasutus korraldab oma raamatupidamisarvestust selliselt, et oleks tagatud ettevõtlus- ja elamumajanduslaenude tagamisega seotud varade ja kohustuste eraldatus üksteisest ning sihtasutuse muudest varadest ja kohustustest.
3)Sihtasutuse laenude tagamise omavahendeid ei saa kasutada sihtasutuse muust tegevusest tulenevate kohustuste täitmiseks. Ühe sihtfondi varasid ei kasutata teise sihtfondi kohustuste täitmiseks.
4)Riikliku tagatise andja valuuta-, krediidi- ja likviidsusriskide ning muude rahaliste vahendite haldamisega seonduvate finantsriskide juhtimise põhimõtted ja üldised piirangud kehtestab Vabariigi Valitsus.
§ 11. Sihtasutuse laenude tagamise omavahendid
1)Sihtasutuse laenude tagamise omavahendite (edaspidi omavahendid)hulka kuuluvad:
1)laenude tagamiseks eraldatud kapital;
2)laenude tagamisega seotud eelmiste perioodide jaotamata kasum või kahjum vastavalt auditeeritud aastaaruannetele;
3)sihtotstarbelised annetused;
4)sihtotstarbelised eraldised riigieelarvest;
5)eraldised muudest allikatest.
2)Omavahenditest arvatakse maha immateriaalne põhivara ja jooksva aruandeperioodi kahjum.
3)Omavahendite hulka võib asutajaõiguste teostaja loal täiendavalt arvata allutatud ja sihtotstarbelised laenud ning muud sarnased kohustused (edaspidi koos allutatud laen), kui on täidetud järgmised tingimused:
1)laenulepingu järgi on võetud allutatud laenu tagastamise tähtaeg või tagastamise periood vähemalt viis aastat ning laenu puhul, mille tagastamise tähtaega ei ole kokku lepitud, peab lepingus olema sätestatud kohustus teatada allutatud laenu tagasinõudmisest vähemalt viis aastat ette;
2)laenulepingus ei ole ette nähtud allutatud laenu ennetähtaegse tagasimaksmise tingimust, välja arvatud sihtasutuse lõpetamise korral;
3)sihtasutus võib allutatud laenu enne tähtaega tagasi maksta ainult asutajaõiguste teostaja loal;
4)sihtasutuse pankroti korral toimub laenu tagasimaksmine pärast tähtajaks esitamata, kuid tunnustatud nõuete rahuldamist.
4)Käesoleva paragrahvi lõikes 3 nimetatud omavahenditena võetakse arvesse ainult reaalselt laekunud laenusumma, kuid mitte suuremas kui 50 protsendi ulatuses lõigete 1 ja 2 alusel arvestatud omavahendite summast.
6)Allutatud laen, mille maksetähtpäevani on jäänud vähem kui viis aastat, arvatakse omavahendite hulka ulatuses, mille arvelt võetud kohustuste tähtpäev saabub enne laenutähtpäeva.
7)Eelisaktsiaid ja teisi käesolevas paragrahvis nimetamata finantsinstrumente võib sihtasutus omavahendite hulka arvata ainult asutajaõiguste teostaja igakordsel eelneval loal.
§ 15. Laenude tagamise isetasuvuse nõue
1)Sihtasutus peab oma laenude tagamise alase tegevuse korraldamisel tagama:
1)laenude tagamisega seotud tulude ja kulude tasakaalu pikema perioodi vältel;
2)tagamislepingutest tulenevate kohustuste varadega kaetuse igal hetkel.
2)Tagatistasu käesoleva seaduse tähenduses on rahasumma, mille tagatise saaja tasub sihtasutusele tagatislepingus määratud suuruses ja tähtajal. Tagatistasu peab katma sihtasutuse laenude tagamisega seotud kulud ja võimaliku kahju pikema perioodi vältel, vastama tagatavatele riskidele ning tagatislepingust tulenevale tagatise summale ja tagatise saaja omavastutuse ulatusele.
2^1)Käesoleva paragrahvi lõike 1 punkti 1 ja lõike 2 teist lauset ei kohaldata, kui sihtasutuse laenude tagamise alane tegevus on ümber korraldatud hädaolukorra seadusest tulenevatel alustel.
3)Valdkonna eest vastutav minister kehtestab tagatistasu määramise üldise eeskirja ja arvutuspõhimõtted.
§ 16. Sihtasutuse riski hajutamine
Käesoleva seaduse alusel võetavate riskide vähendamiseks võib sihtasutus laenude tagamisest tulenevaid riske kindlustada või muul viisil edasi anda korras, mille kehtestamise õigus on valdkonna eest vastutaval ministril.
§ 17. Tehnilised eraldised
1)Sihtasutusel peab olema igal hetkel piisavalt vahendeid, et katta kehtivate tagatislepingute alusel tehtavaid väljamakseid. Sihtasutuse vahendite piisavuse näitajaks on omavahendid ja tehnilised eraldised.
2)Tehnilised eraldised on kehtivatest tagatislepingutest tulenevate ja tulevikus sihtasutuse poolt potentsiaalselt väljamaksmisele kuuluvate nõuete katteks arvestatud kohustuste summa.
3)Laenude riikliku tagamise tehniliste eraldiste moodustamise põhimõtted ja arvutamise korra kehtestab Vabariigi Valitsus.
§ 18. Sihtasutuse laenude tagamise omavahendite normatiivid
1)Tagatiste andmisel võetud võimalike kahjude katmiseks peab sihtasutuse omavahendite minimaalne suurus (edaspidi omavahendite normatiiv)nii ettevõtlus- kui elamumajanduslaenude tagamise sihtfondis vastama käesolevas seaduses sätestatule.
2)Ettevõtluslaenude tagamisel on omavahendite normatiiviks 10 protsenti kehtivate tagatiste puhasväärtusest, kuid mitte vähem kui 2 miljonit eurot. Tagatiste puhasväärtuse arvestamiseks liidetakse kõikide kehtivate ettevõtluslaenude riiklike tagatiste summale sihtasutuse vastu esitatud kahjunõuete summa ning lahutatakse arvestatud tehniliste eraldiste summa. Kehtivate tagatiste hulka ei arvestata tagatisi, mille alusel on sihtasutuse vastu esitatud kahjunõue.
3)Elamumajanduslaenude tagamisel on omavahendite normatiiviks 8 protsenti kehtivate tagatiste puhasväärtusest, kuid mitte vähem kui 2 miljonit eurot. Tagatiste puhasväärtuse arvestamiseks liidetakse kõikide üheaegselt kehtivate elamumajanduslaenude riiklike tagatiste summale sihtasutuse vastu esitatud kahjunõuete summa ning lahutatakse arvestatud tehniliste eraldiste summa. Kehtivate tagatiste hulka ei arvestata tagatisi, mille kohta on esitatud kahjunõue.
4)Kui omavahendeid ühes sihtfondis on omavahendite normatiiviga ettenähtust vähem, ei või sihtasutus vastavast sihtfondist uusi tagatisi anda.
5)Kui omavahendeid on vähem käesoleva paragrahvi lõikes 2 või 3 sätestatud omavahendite normatiivist, otsustab Vabariigi Valitsus vastava sihtfondi omavahendite taastamise.
6)Omavahendite suurendamiseks vastavalt käesoleva paragrahvi lõikele 5 esitab asutajaõiguste teostaja taotluse Rahandusministeeriumile.
7)Kui omavahendeid on suurendatud allutatud laenuna, tagastab sihtasutus allutatud laenu vastavalt selle tingimustele, kuid mitte varem, kui omavahendite summa on ületanud suurema alljärgnevatest näitajatest:
1)15 protsenti üheaegselt kehtivate tagatiste puhasväärtusest;
2)2 300 000 eurot.
§ 19. Tagatiste piirsumma
1)Sihtasutuse poolt käesoleva seaduse alusel sõlmitud jõus olevate tagatislepingute kogusumma ei või ühelgi hetkel ületada ettevõtluslaenude puhul 3 miljardit eurot ja elamumajanduslaenude puhul 500 miljonit eurot. Vastavalt vajadusele on Vabariigi Valitsusel õigus otsustada elamumajanduslaenude tagatislepingute kogusumma ülempiiri vähendamise üle.
2)Sihtasutus võib omavahendeid laenude tagamise omavahendite normatiivi ületavas osas kasutada sihtasutuse põhiülesannete ja muude põhikirjaliste eesmärkide täitmisega seotud finantsteenuste pakkumiseks korras, mille kehtestamise õigus on valdkonna eest vastutaval ministril.
§ 20. Tagatiste arvestus ja kontroll
1)Sihtasutus esitab Rahandusministeeriumile igal aastal valdkonna eest vastutava ministri poolt määratud tähtajaks auditeeritud aruande käesoleva seaduse alusel antud tagatiste, tagatislepingute alusel väljamakstud summade ja tehniliste eraldiste kohta. Valdkonna eest vastutaval ministril on õigus sihtasutuselt saada täiendavalt informatsiooni nii arvestatud tehniliste eraldiste kui tõenäoliselt väljamaksmisele kuuluvate summade katteks olemasolevate varade kohta.
2)Kontrolli sihtasutuse tegevuse üle teostab asutajaõiguste teostaja.
§ 21. Turu mõjutamise välistamine
Ettevõtlustoetuste väljastamine ja laenude tagamine käesoleva seaduse alusel toimub eeldusel, et toetatav ettevõtja ei ole turgu valitsev ettevõtja konkurentsiseaduse tähenduses ja väljastatavad riiklikud toetused ei anna toetuse saajale olulist konkurentsieelist, võrreldes teiste turul tegutsejatega.
4. peatükk SEADUSE RAKENDAMINE
§ 22. Rakendussätted
1)Muud võimalikud ettevõtluse riikliku toetamise viisid sätestatakse eraldi seaduste või vastava aasta riigieelarve seadusega.
2)Sihtasutuse poolt ettevõtluslaenudele antud tagatised, mille aluseks olevad tagatis- või garantiilepingud on sõlmitud alates 2001. aasta 1. jaanuarist ja mis vastavad käesolevas seaduses sätestatud tingimustele, loetakse riiklikeks tagatisteks käesoleva seaduse tähenduses.
3)Sihtasutuse poolt elamumajanduslaenudele antud tagatised, mille aluseks olevad tagatis- või garantiilepingud on sõlmitud alates 2000. aasta 1. jaanuarist ja mis vastavad käesolevas seaduses sätestatud tingimustele, loetakse riiklikeks tagatisteks käesoleva seaduse tähenduses.
4)Enne käesoleva seaduse 2020. aasta 15. aprillil vastu võetud redaktsiooni jõustumist sõlmitud tagatislepingud viiakse kooskõlla nimetatud redaktsiooni § 8 lõikes 1 sätestatuga 2020. aasta 1. detsembriks, kui tagatise saaja on selleks soovi avaldanud hiljemalt 2020. aasta 1. oktoobril.
5)Enne käesoleva lõike jõustumist Vabariigi Valitsuse antud riigigarantiiga tagatud sihtasutuse antud ettevõtluslaenude tagatised loetakse riiklikeks tagatisteks käesoleva seaduse tähenduses ja arvatakse käesoleva lõike jõustumisel käesoleva seaduse § 19 lõikes 1 sätestatud ettevõtluslaenude tagatislepingute kogusumma hulka.
§ 23. Ettevõtluse riikliku toetamise seaduse kehtetuks tunnistamine
Ekspordi riikliku tagamise seadus1
§ 1. Seaduse reguleerimisala ja eesmärk
1)Käesolev seadus sätestab ekspordi riikliku tagamise alused ja põhimõtted Eestis.
2)Käesoleva seaduse eesmärk on luua ekspordi riikliku tagamise kaudu lisavõimalusi Eesti ekspordi arenguks ning kaitsta Eestis tegutsevaid ettevõtjaid eksporditehingutest tuleneva võimaliku kahju eest.
3)Ekspordi riikliku tagamisega seonduvatele lepingutele kohaldatakse võlaõigusseadust, arvestades käesoleva seaduse erisusi.
§ 2. Mõisted
Käesolevas seaduses kasutatakse mõisteid järgmises tähenduses:
1)eksporditagatis – riikliku eksporditagatise andja ja tagatisevõtja vahel käesoleva seaduse § 11 lõikes 1 sätestatud tingimustele vastavast kirjalikust kindlustuslepingust tulenev riigi poolt tagatud kohustus hüvitada käesoleva seaduse alusel tagatavate riskide realiseerumisest tagatisevõtjale tulenev kahju;
2)eksporditehing – kaupade müük ja teenuste osutamine välisriiki või kaupade müügiks pakkumine välisriigis, samuti nende toimingutega seotud investeeringud ja finantseerimistehingud, muu hulgas otse- või kaudsed investeeringud välisriigis asuvasse ettevõtjasse, välisriigis asuva ettevõtja omakapitali suurendamine või sellisele ettevõtjale laenu andmine;
3)tagatisevõtja – vähemalt ühe käesolevas seaduses loetletud riski realiseerumisest tekkiva kahju hüvitamiseks riikliku eksporditagatise andjaga käesoleva seaduse § 11 lõikes 1 sätestatud tingimustele vastava kindlustuslepingu sõlminud Eestis äriregistrisse kantud ettevõtja või Euroopa Majanduspiirkonna lepinguriigis registreeritud äriühing, kellel on Eestis äriregistrisse kantud filiaal ja kes tegutseb Eestis filiaali kaudu. Ostjakrediidi korral võib tagatisevõtja olla ka välisriigis registreeritud krediidi- või finantseerimisasutus või krediidi- või finantseerimisasutuse nimel tegutsev filiaal, kellel on õigus välisriigis osutada vähemalt ühte krediidiasutuste seaduse § 6 lõike 1 punktides 1–12 nimetatud finantsteenust ja mille asukohariigi finantsjärelevalve asutus tagab piisava järelevalve krediidi- või finantseerimisasutuse või selle filiaali üle ning välisriigi finantsjärelevalve asutusel on piisav õiguslik alus ja võimalus koostööks Finantsinspektsiooniga;
3^1)kindlustatud isik – tagatisevõtja või muu nimeliselt määratletud juriidiline isik, kellega seotud riski käesoleva seaduse § 11 lõikes 1 sätestatud tingimustele vastava kindlustuslepingu alusel tagatakse;
3^2)vahendaja – kindlustuslepingus kindlaks määratud tagatisevõtjast erinev kindlustatud isik, kellega seonduvat riski tagatisevõtja kindlustab;
4)võlgnik – eksporditehingu osapooleks olev isik, kelle kohustuste tagamiseks on sõlmitud riikliku eksporditagatise andjaga käesoleva seaduse § 11 lõikes 1 sätestatud tingimustele vastav kindlustusleping. Võlgnikuna on käsitatav ka isik, kes käendab või muul viisil tagab võlgniku kohustusi tagatavas eksporditehingus. Riikliku eksporditagatise andja ja kindlustatud isik ei ole võlgnikud käesoleva seaduse tähenduses. Võlgnik võib olla avalik-õiguslik või eraõiguslik;
5)avalik-õiguslik võlgnik – avaliku võimu ülesandeid täitev asutus või juriidiline isik, keda ei saa kohtu või halduskorras maksejõuetuks tunnistada. Kui avaliku võimu ülesandeid täitev asutus või juriidiline isik tagab täielikult ja tingimusteta eraõigusliku võlgniku eksporditagatisega kaetud kohustused, käsitatakse viimast avalik-õigusliku võlgnikuna;
6)eraõiguslik võlgnik – võlgnik, kes ei ole avalik-õiguslik võlgnik.
§ 3. Tagatavad riskid
1)Käesoleva seaduse alusel sõlmitud kindlustuslepingus võib ette näha tagatisevõtjale eksporditehingust tekkiva kahju täieliku või osalise hüvitamise tagamise riigi poolt, kui kahju on tekkinud ühe või mitme alljärgnevalt nimetatud riski realiseerumisest:
1)tootmisrisk;
2)krediidirisk;
3)investeeringurisk.
2)Tootmisrisk ja krediidirisk määratletakse võlgnikust tuleneva kommertsriskina või eksporditehingu poliitilise riskina. Investeeringurisk määratletakse eksporditehingu poliitilise riskina.
3)Eraõiguslikust võlgnikust tulenev kommertsrisk on määratletud käesoleva seaduse § 4 punktides 1–3. Eraõigusliku võlgniku korral on eksporditehingu poliitiline risk määratletud § 4 punktides 4–9. Avalik-õigusliku võlgniku korral on eksporditehingu poliitiline risk määratletud § 4 punktides 2–9.
§ 4. Tootmisrisk
Tootmisrisk käesoleva seaduse tähenduses on kindlustusrisk, mis tuleneb tagatisevõtjale lepinguliste kohustuste täitmise või lepinguga tellitud kaupade tootmise peatumisest ja mis on põhjustatud vähemalt ühest alljärgnevalt nimetatud asjaolust:
1)eraõigusliku võlgniku ja tema kohustusi tagava isiku maksejõuetus;
2)võlgniku ja tema kohustusi tagava isiku lepinguliste kohustuste täitmata jätmine;
3)kaupade või teenuste ostja otsus tarnijakrediidi korral lõpetada või tühistada eksporditagatisega seotud leping või keelduda kaupade või teenuste vastuvõtmisest, ilma et tal oleks õigus seda teha;
4)välisriigi, mis ei ole tagatisevõtja asukohariik, valitsuse meede või otsus, mis takistab eksporditagatisega seotud lepingu täitmist;
5)moratoorium, mille kuulutab välja võlgniku asukohariigi valitsus või sellise kolmanda riigi valitsus, mille kaudu tehakse eksporditagatisega seotud lepingus ettenähtud makseid;
6)poliitilised sündmused, majandusraskused ning õigusaktidest tulenevad või halduskorralduslikud meetmed välisriigis, mis takistavad eksporditagatisega seotud lepingu alusel makstavate summade ülekandmist või põhjustavad sellega viivitamist;
7)võlgniku asukohariigis vastuvõetud õigusaktid, mille kohaselt võlgniku poolt kohalikus vääringus tehtud makseid käsitatakse kohustuse täitmisena, olenemata sellest, kas need maksed katavad vahetuskursside muutumise tõttu eksporditagatisega seotud lepingu võlasummat selle ülekandmise päeval või ei kata;
8)Eesti või tagatisevõtja asukohariigi valitsuse meede või otsus, samuti Euroopa Liidu meetmed ja otsused, mis on seotud Eesti ja teiste riikide vaheliste kaubandussuhetega, kui asjaomane valitsus ei kompenseeri selle meetme või otsuse tõttu tagatisevõtjale tekkinud kahjulikke tagajärgi muul viisil;
9)välisriigis esinev vääramatu jõud, kui selle mõju ei ole kaetud mõne muu lepinguga.
§ 5. Krediidirisk
Krediidirisk käesoleva seaduse tähenduses on kindlustusrisk, mis tuleneb eksporditagatisega seotud lepingu alusel tagatisevõtjale täitmisele kuuluva rahalise kohustuse täitmata jätmisest ja mis on põhjustatud käesoleva seaduse § 4 punktides 1–9 loetletud vähemalt ühe asjaolu tõttu.
§ 6. Investeeringurisk
1)Investeeringurisk käesoleva seaduse tähenduses on kindlustusrisk, mis tekib tagatisevõtja võimetusest realiseerida oma investeeringuga seotud õigusi vähemalt ühe alljärgnevalt nimetatud asjaolu tõttu:
1)välisriigi ettevõtjasse tehtud investeeringuga seotud välisriigi ametivõimude tegevus või tegevusetus või muu ametivõimudega seotud, kuid tagatisevõtjast sõltumatu asjaolu, sealhulgas valuuta ülekande- ja konverteerimispiirangud;
2)investeeringuga seotud välisriigis toimuv natsionaliseerimine ja sundvõõrandamine, sõjategevus, kodusõda, ülestõus või muud rahutused;
3)lepingu rikkumine lepingu osapooleks oleva riigi ametivõimude poolt.
2)Käesoleva paragrahvi lõikes 1 nimetatud investeeringuga seotud õigusteks on eelkõige osalusest, finantseerimistehingust või tagamisest tulenevad õigused.
§ 7. Tarnijakrediidi ja ostjakrediidi erisused
1)Kui eksporditehingut käsitleva lepingu alusel on võlgnik kohustatud maksma tarnijale krediidilepingu tingimustel, on tegemist tarnijakrediidiga.
2)Kui eksporditehingut käsitleva lepingu rahastamiseks on sõlmitud krediidileping, mille alusel krediidiandja kohustub maksma tarnijale võlgniku nimel ja võlgnik kohustub maksma krediidiandjale krediidilepingu tingimustel, on tegemist ostjakrediidiga.
2. peatükk EKSPORDI RIIKLIKU TAGAMISE ALUSED
§ 8. Ekspordi riiklik tagamine
1)Ekspordi riiklikku tagamist korraldab konkurentsiseaduse §-s 14 sätestatud eriõiguse alusel riikliku eksporditagatise andja, kelleks on riigi osalusega asutatud krediidikindlustusega tegelev kindlustusandja.
2)Käesoleva paragrahvi lõikes 1 nimetatud kindlustusandja (edaspidi kindlustusandja)suhtes rakendatakse äriseadustikus ja kindlustustegevuse seaduses sätestatut käesolevast seadusest tulenevate erisustega.
3)Eksporditagatisega seotud kindlustuslepingu sõlmimisega võtab kindlustusandja kohustuse täita tagatisevõtja nõue kindlustusandja kindlustustehniliste eraldiste ja omavahendite arvelt ning käesoleva paragrahvi lõikes 7 sätestatud määras edasikindlustusandja deposiidi arvelt, kui kindlustusandja ja riigi vahel sõlmitud edasikindlustuslepingus ei ole kokku lepitud edasikindlustusandja deposiidi arvelt täitmisele kuuluva tagatisevõtja nõude täitmise teistsuguses määras.
4)Eksporditagatisest tulenev vastutus laieneb üksnes võlgniku põhikohustusele ja kindlustusandja täidab eksporditagatisega seotud kindlustuslepingust tulenevad kohustused üksnes juhul, kui tagatisevõtja ei saa nõuet võlgniku vastu rahuldada. Kindlustuslepinguga võib ette näha eksporditagatisest tuleneva vastutuse laienemise võlgniku kohustusele tasuda intressi. Investeeringuriski realiseerumise korral katab vastutus lepinguvälise kahju.
5)Tagatisevõtja esitab kindlustuslepingust tulenevad nõuded kindlustusandja vastu, kui käesolevast seadusest ei tulene teisiti. Kui kindlustuslepingust tulenev eksporditagatise täitmisega seotud tagatisevõtja nõude õigsus on tuvastatud kohtulahendiga või nõude tunnustamisega kindlustusandja poolt ja kindlustusandjal puuduvad tagatisevõtja nõude täitmiseks vajalikud vahendid, võib tagatisevõtja esitada kindlustuslepingust tuleneva eksporditagatise täitmisega seotud nõude riigile kindlustusandja poolt tagatisevõtjale täitmata kohustuse ulatuses. Riigi vastutusele täita tagatisevõtjale kindlustusandja kohustus kohaldatakse võlaõigusseaduses käenduse kohta sätestatut, arvestades käesolevast seadusest tulenevaid erisusi. Käesoleva seaduse alusel tekkinud riigi ja tagatisevõtja vahelise vaidluse lahendamine kuulub maakohtu pädevusse.
6)Eksporditagatisega seotud kindlustuslepingute puhul on edasikindlustusandjaks riik, kelle suhtes ei kohaldata kindlustustegevuse seadust.
7)Eksporditagatisega seotud kindlustuslepingust tuleneva tagamise kohustuse võtmisel arvestatakse tagatisevõtja potentsiaalne nõue 50 protsendi ulatuses tagatuks kindlustusandja kindlustustehniliste eraldiste ja omavahendite arvelt, kuid mitte suuremas ulatuses kui 10 protsenti kindlustusandja omavahenditest, kui kindlustusandja ja riigi vahel sõlmitud edasikindlustuslepingus ei ole kokku lepitud teisiti. Kindlustusandja kohustused käesolevas lõikes nimetatud piirangut ületavas osas täidetakse edasikindlustusandja deposiidi arvelt.
8)Riigi nimel edasikindlustuslepingu sõlmimise otsustab ja riiki esindab edasikindlustuslepingu sõlmimisel Majandus- ja Kommunikatsiooniministeerium. Majandus- ja Kommunikatsiooniministeerium kooskõlastab edasikindlustuslepingu tingimused Rahandusministeeriumiga enne lepingu sõlmimist.
9)Kindlustusandja kindlustusriskide ülevõtmisest tulenevad riigi kohustused täidetakse edasikindlustusandja deposiidi arvelt. Kui edasikindlustusandja deposiidis olevad vahendid ei ole edasikindlustusandja deposiidi arvelt täitmisele kuuluva tagatisevõtja nõude täitmiseks piisavad, on kindlustusandjal õigus täita tagatisevõtja selline nõue kindlustusandja kindlustustehniliste eraldiste ja omavahendite arvelt. Sellisel juhul esitab kindlustusandja riigile nõude edasikindlustusandja deposiidi arvelt täitmisele kuulunud, kuid kindlustusandja kindlustustehniliste eraldiste ja omavahendite arvelt täidetud tagatisevõtja nõude ulatuses.
10)Kindlustusandja peab eraldi raamatupidamisarvestust eksporditagatistest ja kindlustusandja muust tegevusest tulenevate kohustuste ja varade kohta ning kindlustusandja tagab, et käesoleva seaduse alusel riiklikult toetatava tegevusega ei subsideerita kindlustusandja muid tegevusi.
11)Kui kindlustusandja on sõlminud kindlustuslepingu, mis ei ole kooskõlas käesoleva seaduse § 3 lõikega 1, § 9 lõigetega 1 ja 4, § 10 lõikega 2 või § 11 lõikega 2 või kindlustusleping ei sisalda § 11 lõikes 1 sätestatud tingimusi, ei ole lubatud sellisest kindlustuslepingust tulenevate kohustuste täitmine edasikindlustusandja deposiidi arvelt ning sellistele kohustustele riigi edasikindlustus ja käendus ei laiene.
12)Kindlustusandja on kohustatud esitama Majandus- ja Kommunikatsiooniministeeriumile üks kord kvartalis aruande käesoleva seaduse alusel antud eksporditagatiste, eksporditagatistega seotud kindlustuslepingute alusel väljamakstud summade ja arvestatud kindlustustehniliste eraldiste ning edasikindlustusandja deposiidi arvelt täidetavate kohustuste kohta. Valdkonna eest vastutaval ministril on õigus kindlustusandjalt saada lisainformatsiooni tõenäoliselt väljamaksmisele kuuluvate summade katteks kindlustustehnilistes eraldistes ja edasikindlustusandja deposiidis olevate varade kohta.
§ 9. Eksporditagatise andmine
1)Eksporditagatis antakse tagatisevõtjale kindlustuslepingu sõlmimise avalduse ning sellele lisatud dokumentide alusel või kindlustusandja pakkumuse alusel.
2)Enne eksporditagatisega seotud kindlustuslepingu sõlmimist hindab kindlustusandja eksporditehinguga seotud tagatavaid riske ning arvestab neid eksporditagatise andmisel.
3)Eksporditagatise andmise kohta sõlmib kindlustusandja tagatisevõtjaga kindlustuslepingu, mis peab sisaldama vähemalt käesoleva seaduse § 11 lõikes 1 nimetatud tingimusi.
3^1)Kui eksporditagatise andmisega seotud tootmis- või krediidiperiood kestab või nimetatud perioodid koos kestavad vähem kui kaks aastat, võib eksporditagatise anda ka juhul, kui kindlustuslepingus on määratud tagatisevõtjast erinev kindlustatud isik. Vahendaja eksporditehingusse kaasamise korral on eksporditagatise andmine lubatud tingimusel, et kaup müüakse või teenus osutatakse võlgnikule ning kauba või teenuse eest maksmise kohustus tekib võlgnikul. Kui eksporditehingust tulenev nõue võlgniku vastu kuulub vahendajale, peab tagatisevõtjale kuuluma nõue vahendaja vastu.
3^2)Käesoleva paragrahvi lõikes 3^1  sätestatud juhul mõistetakse tagatisevõtjale tekkinud kahjuna ka kahju, mille on põhjustanud tagatisevõtjast erinevale kindlustatud isikule eksporditehingust tuleneva nõude täitmata jätmine. Tagatisevõtjale eksporditehingust tuleneva nõude ja võlgniku poolt tagatisevõtja suhtes täitmisele kuuluva rahalise kohustuse kohta käesolevas seaduses sätestatut kohaldatakse käesoleva paragrahvi lõikes 3^1  sätestatud juhul vastavalt ka tagatisevõtjast erinevale kindlustatud isikule eksporditehingust tuleneva nõude ja võlgniku poolt sellise kindlustatud isiku suhtes täitmisele kuuluva kohustuse korral.
4)Vabariigi Valitsus võib määrusega kehtestada, missuguste välisriikidega seotud eksporditehinguid eriti suure poliitilise või kommertsriski tõttu ei tagata.
5)Vabariigi Valitsus kehtestab määrusega kohustuslikud lisatingimused lepingutele, mis käsitlevad eksporditehingute tagamist ühiselt teiste Euroopa Majandusühenduse liikmesriikide riiklike ekspordikrediidikindlustuse asutustega.
§ 10. Eksporditehingule eksporditagatise andmisest keeldumine
1)Kindlustusandja võib eksporditehingule eksporditagatise andmisest alati keelduda.
2)Kindlustusandja peab eksporditagatise andmisest keelduma, kui on ilmnenud, et tagatisevõtja on kindlustuslepingu sõlmimiseks esitatud dokumentides esitanud valeandmeid.
§ 11. Kindlustusleping
1)Kindlustusleping peab olema sõlmitud kirjalikult ja selles peavad sisalduma vähemalt:
1)tingimus, mille kohaselt kindlustusandja vastutab üksnes siis, kui tagatisevõtja ei saa käesoleva seaduse § 4 punktides 1–9 või §-s 5 loetletud asjaolude tõttu rahuldada oma nõuet võlgniku vastu või kui realiseerub vähemalt üks § 6 lõike 1 punktides 1–3 nimetatud asjaolu;
2)tagatisevõtja omavastutuse ulatus;
3)kindlustussumma;
4)kindlustuspreemia suurus ja selle maksmise tingimused;
5)tagatavad riskid;
6)tagatisevõtja kohustus tasuda kindlustuspreemia;
7)eksporditagatise jõustumise aeg;
8)krediidiperiood ja tootmisriski korral ka tootmisperiood;
9)viide, et kindlustuslepingust tulenevate kindlustusandja kohustuste täitmine on riigi poolt tagatud käesoleva seaduse alusel;
10)käesoleva seaduse § 9 lõikes 3^1  sätestatud juhul tagatisevõtjast erineva kindlustatud isiku nimi ja registrikood.
2)Kindlustuslepinguga võib ette näha tagatisevõtjale eksporditehingust tekkiva kahju hüvitamise poliitilise riski realiseerumisel kuni 100 protsendi ulatuses ja kommertsriski realiseerumisel kuni 95 protsendi ulatuses.
3)Kindlustussumma võib olla väljendatud eurodes või Eestis konverteeritavas valuutas, mida Euroopa Keskpank noteerib.
4)Eksporditagatis ei laiene kindlustuslepingule, mis sisaldab tingimust, mille täitmine ei sõltu tagatisevõtjast ja mis annab kindlustusandjale õiguse:
1)kindlustuslepingut või selles sisalduvaid tingimusi muuta või tühistada, eelkõige lühendada kindlustusperioodi või suurendada kindlustuspreemiat võlgniku majandusliku olukorra halvenemise korral;
2)keelduda nõude täitmisest võlgniku makseraskuse korral.
5)Eksporditagatis ei laiene kindlustuslepingule, kui kindlustusriskiga seotud tootmis- või krediidiperiood kestab või nimetatud perioodid koos kestavad vähem kui kaks aastat, välja arvatud juhul, kui kindlustusrisk on kindlustuslepingu sõlmimise ajal riiklikku eksporditagatist reguleerivate Euroopa Liidu riigiabialaste õigusaktide kohaselt käsitatav kindlustusriskina, mis ei ole turukõlbulik.
6)Kindlustusandjal on õigus kohustada tagatisevõtjat peatama eksporditehingud võlgnikuga, kes ei täida tagatisevõtja ees võetud maksekohustust nõuetekohaselt või kelle suhtes ilmneb muu asjaolu, mis mõistlikult eeldades võib põhjustada selle, et tagatisevõtja ees võetud kohustusi ei täideta nõuetekohaselt. Eksporditagatis ei laiene kahjule, mis tekib eksporditehingute jätkamisest pärast eksporditehingute peatamise kohustuse tähtaja saabumist.
§ 12. Eksporditagatise andmise piirangud
1)Kindlustusandja poolt käesoleva seaduse alusel sõlmitud ja eksporditagatistega seotud samaaegselt kehtivate kindlustuslepingute järgsete kohustuste summa ei tohi ühelgi hetkel ületada 400 000 000 eurot.
2)Ühe eraõigusliku võlgnikuga sõlmitavate eksporditagatistega seotud samaaegselt kehtivate kindlustuslepingute järgsete kohustuste kogusumma ei tohi ületada 10 protsenti käesoleva paragrahvi lõikes 1 nimetatud kindlustuslepingute järgsete kohustuste summast. Käesolevas lõikes nimetatud piirangut ei kohaldata võlgnikule, kelleks on krediidiasutus või krediidiasutuse konsolideerimisgruppi kuuluv ning riikliku finantsjärelevalve asutuse kontrollile alluv kehtivat tegevusluba omav finantseerimisasutus.
3)Valdkonna eest vastutava ministri otsusega võib lubada kindlustusandjal anda eksporditagatise, mis ületab käesoleva paragrahvi lõikes 2 nimetatud kogusummat, kui see on vajalik käesoleva seaduse eesmärgi saavutamiseks ning kui eksporditagatisega seotud riskid on piisavalt maandatud. Valdkonna eest vastutav minister kooskõlastab otsuse eelnevalt Rahandusministeeriumiga.
§ 13. Kahju hüvitamisest keeldumine
1)Kindlustusandjal on õigus keelduda kahju hüvitamisest, kui kahju tekkimise on otseselt või kaudselt põhjustanud üks või mitu alljärgnevat asjaolu:
1)tagatisevõtja või tema nimel tegutseva isiku tegevus või tegevusetus;
2)eksporditagatisega seotud lepingus või lepinguga seotud dokumentides sisalduvad tagatisevõtja õigusi ebamõistlikult piiravad sätted, mis raskendavad tagatisevõtjal nõudeõiguse realiseerimist võlgniku vastu;
3)tagatisevõtja ja võlgniku vahel pärast eksporditagatisega seotud lepingu sõlmimist sõlmitud kokkulepe, mis takistab võla tasumist või põhjustab sellega viivitamist;
4)tarnijakrediidi puhul kohustuste täitmata jätmine alltöövõtjate, lepinguosaliste või muude tarnijate poolt, kui seda ei ole põhjustanud käesoleva seaduse § 4 punktides 4–9 nimetatud poliitilise riskiga seonduv.
2)Kindlustuslepingus võib ette näha ka käesoleva paragrahvi lõikes 1 nimetamata asjaolusid, mille puhul kindlustusandjal on õigus keelduda kahju hüvitamisest.
§ 14. Edasikindlustusandja deposiit
1)Riik avab sõlmitud kindlustuslepingute alusel eksporditagatistest tulenevate edasikindlustusandja kohustuste täitmiseks kindlustusandja juures edasikindlustusandja deposiidi.
2)Edasikindlustusandja deposiidi summat suurendatakse järgmiste vahendite arvelt:
1)kindlustuslepingutest tekkivate kohustuste täitmiseks riigi poolt eraldatud vahendid;
2)kindlustusandja tasutud edasikindlustuspreemiad, mille suurus on arvestatud proportsionaalselt riigi poolt ülevõetud kindlustusriskiga, kui kindlustusandja ja riigi vahel sõlmitud edasikindlustuslepinguga ei ole kokku lepitud teistsugustes edasikindlustuspreemia arvestamise põhimõtetes;
3)edasikindlustusandja deposiidi arvelt täidetud kohustuse tagasinõudest võlgnikult saadud vahendid;
4)edasikindlustusandja deposiidile vastava vara investeerimistulu, millest on maha arvestatud investeerimisega seotud kulud.
3)Kindlustusandja võib edasikindlustusandja deposiidi arvelt täita ainult eksporditagatistest tulenevaid edasikindlustusandja kohustusi tingimusel, et käesoleva seaduse § 11 lõikes 1 sätestatud tingimustele vastava kindlustuslepinguga tagatud ja käesolevas seaduses nimetatud kindlustusriski realiseerumine ja sellest tulenev tagatisevõtja kahju on piisavalt tõendatud ning puuduvad kindlustusandja hüvituskohustuste täitmist välistavad asjaolud. Edasikindlustusandja deposiit ei kuulu kindlustusandja pankrotivarasse ja sellele ei saa pöörata sissenõuet täitemenetluses kindlustusandja vastu.
4)Edasikindlustusandja deposiidile vastava vara investeerimisel arvestatakse kindlustustegevuse seaduses kindlustusandja seotud vara investeerimisele kehtestatud nõudeid ja piiranguid.
§ 15. Kindlustuspreemia
1)Kindlustuspreemia käesoleva seaduse tähenduses on rahasumma, mille määrab kindlustusandja eksporditehingu riskitasemest ja tagatisevõtja omavastutusest lähtuvalt ning mille tagatisevõtja tasub kindlustusandjale kindlustuslepingus määratud suuruses ja tähtajal.
2)Eksporditagatise eest arvestatavad kindlustuspreemiad ning investeerimistulud eksporditagatisega seotud kindlustuslepingutelt arvestatud kindlustusandja seotud varalt ja edasikindlustusandja deposiidilt peavad katma ekspordi riikliku tagamise kulud ja võimaliku kahju pikema perioodi vältel, vastama tagatavatele riskidele, kindlustuslepingust tulenevale kindlustussummale ja tagatisevõtja omavastutuse ulatusele.
3)Lisaks kindlustuspreemiale võib kindlustusandja tagatisevõtjalt võtta kindlustusandja ja tagatisevõtja vahel kokku lepitud eksporditagatise andmisega seotud muid põhjendatud tasusid.
§ 16. Teavitamise kord
Kindlustusandja teavitab eksporditagatiste andmisest Euroopa Komisjoni ja Euroopa Liidu liikmesriikide riiklikke või riigi toetusel tegutsevaid ekspordikrediidikindlustusega tegelevaid kindlustusandjaid Vabariigi Valitsuse määrusega kehtestatud korras.
3. peatükk RAKENDUSSÄTTED
§ 17. Seaduse kehtetuks tunnistamine
§ 18. Varasemate ekspordigarantiide kehtivus
Ekspordi riikliku garanteerimise seaduse alusel antud ekspordigarantiid jäävad kehtima ja neile kohaldatakse käesolevas seaduses sätestatut.
§ 19. Kohustuste üleandmine kindlustusandjale
Vabariigi Valitsus korraldab ühe aasta jooksul pärast käesoleva seaduse jõustumist ekspordi riikliku garanteerimise seaduse alusel riiklike ekspordigarantiide andmist korraldanud sihtasutuse (edaspidi sihtasutus)riiklike ekspordigarantiide andmisega seotud kohustuste ja sihtasutuse vastavate varade üleandmise kindlustusandjale. Ekspordigarantiide andmisega seotud sihtasutuse kohustuste ja vastavate varade kindlustusandjale üleandmisele ei kohaldata kindlustustegevuse seaduse §-des 87–94 sätestatut.
§ 20. Sihtasutuse tegevus kohustuste üleandmiseni kindlustusandjale
1)Kuni sihtasutuse riiklike ekspordigarantiide andmisega seotud kohustuste üleandmiseni kindlustusandjale korraldab riiklike eksporditagatiste andmist sihtasutus.
2)Kuni sihtasutuse riiklike ekspordigarantiide andmisega seotud kohustuste üleandmiseni kindlustusandjale esitab tagatisevõtja kindlustuslepingust tulenevad nõuded sihtasutuse vastu. Kui sihtasutusel ei jätku kohustuste täitmiseks ekspordi tagamise tehnilistest eraldistest ja sihtfondi vahenditest, siis täidab kindlustuslepingust tulenevad sihtasutuse kohustused riik.
3)Sihtasutus juhindub riiklike eksporditagatiste andmise korraldamisel käesolevast seadusest. Sihtasutusele ei kohaldata käesoleva seaduse § 8 lõigetes 1–3, 5–12 ja §-s 14 sätestatut.
4)Sihtasutuse ekspordi riikliku tagamise tehniliste eraldiste moodustamise põhimõtted ja nende arvutamise korra kehtestab Vabariigi Valitsus määrusega.
5)Ekspordi riiklikust tagamisest tulenevate valuuta-, krediidi- ja likviidsusriskide ning muude rahaliste vahendite haldamisega seonduvate sihtasutuse finantsriskide juhtimise põhimõtted ja üldised piirangud kehtestab Vabariigi Valitsus määrusega.
6)Sihtasutus täidab käesoleva paragrahvi lõigetes 4 ja 5 nimetatud õigusaktidest tulenevaid nõudeid kuni sihtasutuse riiklike ekspordigarantiide andmisega seotud kohustuste üleandmiseni kindlustusandjale.
Välja kuulutanud
§ 1. Seaduse reguleerimisala ja eesmärk
1)Käesolevas seaduses sätestatakse tööalase tegevusega teatavaks saanud Euroopa Liidu õiguse rikkumisest teavitamise ja teavitaja kaitsmise õiguslikud alused ning kehtestatakse vastutus kohustuste rikkumise eest.
2)Käesoleva seaduse eesmärk on tagada tööalase tegevusega teatavaks saanud Euroopa Liidu õiguse rikkumisest teavitajale kaitse.
§ 2. Seaduse sisuline kohaldamisala
1)Käesolevat seadust kohaldatakse tööalase tegevusega teatavaks saanud Euroopa Liidu õigusest tulenevate nõuete rikkumisest teavitamise korral järgmistes valdkondades:
1)riigihanked;
2)finantsteenused, -tooted ja -turud ning rahapesu ja terrorismi rahastamise tõkestamine;
3)tooteohutus ja nõuetele vastavus;
4)transpordiohutus;
5)keskkonnakaitse;
6)kiirguskaitse ja tuumaohutus;
7)toiduainete ja sööda ohutus, loomatervis ja loomade heaolu;
8)rahvatervis;
9)tarbijakaitse;
10)eraelu puutumatuse ja isikuandmete kaitse ning võrgu- ja infosüsteemide turvalisus;
11)Euroopa Liidu toimimise lepingu artiklis 325 sätestatud Euroopa liidu finantshuve kahjustavad rikkumised, mida on täpsustatud asjakohastes Euroopa Liidu meetmetes;
12)Euroopa Liidu toimimise lepingu artikli 26 lõikes 2 osutatud siseturuga seotud rikkumised, mis puudutavad tegevust, millega rikutakse äriühingu tulumaksu käsitlevaid norme, ning rikkumised seoses kokkulepetega, mille eesmärk on saada maksusoodustusi, mis on vastuolus äriühingu tulumaksu suhtes kohaldatavate õigusaktide eesmärgiga.
2)Käesolevat seadust ei kohaldata:
1)riigikaitse, julgeoleku ning riigisaladuse ja salastatud välisteabe valdkonnas, kui see on vastuolus riigikaitset, julgeolekut ning riigisaladust ja salastatud välisteavet reguleerivates õigusaktides sätestatud erisustega;
2)kriminaalmenetluses, kui see on vastuolus kriminaalmenetluse seadustikus sätestatuga;
3)advokaadi kutsetegevuses, kui see on vastuolus advokatuuriseaduse §-s 45 sätestatud advokaadi kutsesaladuse hoidmise erisustega;
4)tervishoiuteenuse osutaja ja tervishoiuteenuse osutamisel osalevate isikute kutsetegevuses, kui see on vastuolus võlaõigusseaduse §-s 768 sätestatud tervishoiuteenuse osutajate saladuse hoidmise kohustuse erisustega;
5)vaimulikule tema erapihil või hingehoidlikul vestlusel usaldatu suhtes, kui see on vastuolus kirikute ja koguduste seaduse §-ga 22;
6)kohtute tegevusele õigusemõistmisel, kui see on vastuolus kohtute seaduse §-des 71 ja 72 sätestatuga.
§ 3. Seaduse isikuline kohaldamisala
1)Käesoleva seaduse alusel saab kaitse tööalase tegevusega teatavaks saanud Euroopa Liidu õiguse rikkumisest teavitanud:
1)töölepingu või muu võlaõigusliku lepingu alusel tööd tegev isik;
2)ametnik;
3)füüsilisest isikust ettevõtja;
4)äriühingu, mittetulundusühingu, sihtasutuse ja riigitulundusasutuse juht- ja kontrollorgani liige;
5)äriühingu aktsionär ja osanik;
6)vabatahtlikuna tegutsev isik;
7)asutuses või juriidilise isiku või füüsilisest isikust ettevõtja juures praktikal olev isik;
8)lepingueelsetes läbirääkimistes olev või lepingut muul viisil ette valmistav isik või isik, kelle töösuhe on lõppenud;
9)sportlasetoetust saav isik;
10)asutuse või juriidilise isiku lepingupartneri juures käesoleva lõike punktides 1–9 nimetatud vormis töötav isik.
2)Käesoleva seaduse §-s 16 sätestatud survemeetmete rakendamise keeldu kohaldatakse ka teavitajaga seotud füüsilise ja juriidilise isiku suhtes ning § 8 lõikes 3 ja § 9 lõikes 3 sätestatud kohustuste eest vastutatava isiku või üksuse suhtes.
3)Käesolevat seadust ei kohaldata vangistusseaduse §-des 2 ja 4 nimetatud isikutele, välja arvatud töötamise korral vangistusseaduse § 41 alusel.
§ 4. Rikkumine ja sellest teavitamine
1)Rikkumine käesoleva seaduse tähenduses on tegevus või tegevusetus, mis on ebaseaduslik või vastuolus õigusnormi eesmärgiga.
2)Rikkumisest teavitaja käesoleva seaduse tähenduses on füüsiline isik, kes teavitab tööalase tegevusega teatavaks saanud rikkumisest ja kellel on põhjendatud alus arvata, et rikkumist on vahetult alustatud või see on lõpule viidud.
3)Rikkumisest teavitamine on käesolevas seaduses sätestatud alustel rikkumisest teavitamine:
1)asutusesisese teavituskanali kaudu;
2)teavitaja juhi kaudu;
3)asutusevälise teavituskanali kaudu või
4)käesolevas seaduses sätestatud tingimustel üldsusele avalikustades.
4)Asutusevälise teavituskanali võib rikkumisest teavitamiseks valida ka ilma asutusesisest kanalit eelnevalt kasutamata.
§ 5. Teavitamise takistamise ja ebaõige rikkumisteate esitamise keeld
1)Keelatud on rikkumisest teavitamise takistamine.
2)Keelatud on teadvalt ebaõige rikkumisteate esitamine.
§ 6. Pädev asutus
1)Pädev asutus käesoleva seaduse tähenduses on riigiasutus ja kohaliku omavalitsuse üksuse asutus, millele on seadusega antud pädevus käesoleva seaduse § 4 lõikes 1 nimetatud rikkumise suhtes riikliku, haldus- või teenistusliku järelevalve teostamiseks või süüteo menetlemiseks.
2)Pädeva asutuse teavitamiseks käesoleva seaduse tähenduses loetakse ka Euroopa Liidu institutsiooni, organi või asutuse teavitamist.
§ 7. Sätete kohustuslikkus
 Käesolevas seaduses ettenähtud õiguste ja õiguskaitsevahendite kohaldamise kohta sätestatust kõrvalekalduv kokkulepe on tühine, välja arvatud juhul, kui rikkumisest teavitaja kahjuks kõrvalekalduva kokkuleppe võimalus on käesolevas seaduses ette nähtud.
2. peatükk Teavitamine
§ 8. Asutusesisene teavituskanal
1)Asutusesisene teavituskanal on asutuse sees rikkumisteadete vastuvõtmiseks loodud kanal, mis võimaldab konfidentsiaalselt teavitada kirjalikult, suuliselt või mõlemal viisil.
2)Asutusesisese teavituskanali loomise kohustus on:
1)avaliku teenistuse seaduse § 6 lõikes 2 nimetatud riigi ametiasutusel ja selle hallataval asutusel;
2)omavalitsusüksuse ametiasutusel ja selle hallataval asutusel, kus on 50 või enam teenistujat, või kohaliku omavalitsuse üksusel, kus elab 10 000 või enam elanikku;
3)juriidilisel isikul, kus on 50 või enam töötajat;
4)Finantsinspektsiooni seaduse § 2 lõikes 2 nimetatud riiklikul finantsjärelevalve subjektil.
3)Asutusesisest teavituskanalit haldab käesoleva paragrahvi lõikes 2 nimetatud asutuse või juriidilise isiku määratud isik või üksus või asutuseväline kolmas isik, kes vastutab:
1)rikkumisteadete vastuvõtmise eest;
2)teavitajaga ühenduse hoidmise ja talle tagasiside andmise ning vajaduse korral täiendava teabe küsimise eest;
3)järelmeetmete rakendamisest teavitamise eest.
4)Rikkumisest teavitamise kanalile, rikkumisteadetele ja rikkumisega seotud muule teabele on juurdepääs üksnes selleks määratud isikul või üksusel.
5)Käesoleva paragrahvi lõikes 1 nimetatud teavituskanaleid võivad jagada või ühiselt hallata:
1)eraõiguslikud juriidilised isikud, kus on kuni 249 töötajat;
2)omavalitsusüksuse ametiasutused ja nende hallatavad asutused;
3)kontserni kuuluvad ettevõtjad;
4)riigi ametiasutused ja nende hallatavad asutused.
§ 9. Asutuseväline teavituskanal
1)Asutuseväline teavituskanal on asutusest väljaspool rikkumisteadete vastuvõtmiseks loodud kanal, mis võimaldab konfidentsiaalselt teavitada suuliselt häälsõnumiga ja vahetul kohtumisel ning kirjalikult.
2)Asutusevälise teavituskanali loomise kohustus on käesoleva seaduse § 6 lõikes 1 nimetatud pädeval asutusel.
3)Asutusevälist teavituskanalit haldab käesoleva paragrahvi lõikes 2 nimetatud asutuse määratud isik või üksus, kes vastutab järgmiste pädeva asutuse kohustuste eest:
1)rikkumisteadete vastuvõtmine;
2)teavitajaga ühenduse hoidmine ja talle tagasiside andmine ning vajaduse korral täiendava teabe küsimine;
3)järelmeetmete rakendamisest teavitamine.
4)Rikkumisest teavitamise kanalile, rikkumisteadetele ja rikkumisega seotud muule teabele on juurdepääs üksnes selleks määratud isikul või üksusel.
5)Pädev asutus kehtestab rikkumisteadete vastuvõtmise ning järelmeetmete võtmise nõuded, mille avaldab oma veebilehel. Nimetatud nõuete muutmise vajadust hindab pädev asutus vähemalt iga kolme aasta järel.
6)Käesoleva paragrahvi lõikes 5 nimetatud rikkumisteadete vastuvõtmise ning järelmeetmete võtmise korra kehtestab Vabariigi Valitsus määrusega.
§ 10. Rikkumisteate vastuvõtmine
1)Kinnitus rikkumisteate kättesaamise kohta tuleb saata rikkumisest teavitajale seitsme päeva jooksul pärast teate kättesaamist, välja arvatud juhul, kui teavitaja on kinnituse saatmise otsesõnu keelanud või on põhjust arvata, et see seaks ohtu teavitaja konfidentsiaalsuse.
2)Kui rikkumisteate vastu võtnud asutusel puudub pädevus teate menetlemiseks, edastab ta teate pädevale asutusele viivitamata, kuid hiljemalt viiendal tööpäeval pärast selle vastuvõtmist, teatades sellest samal ajal ka rikkumisest teavitajale, välja arvatud juhul, kui teavitaja on kinnituse saatmise otsesõnu keelanud või on põhjust arvata, et see seaks ohtu teavitaja konfidentsiaalsuse.
3)Rikkumisteadet säilitatakse kolm aastat käesoleva seaduse § 11 lõikes 4 nimetatud tagasiside andmisest arvates.
4)Rikkumisteadete säilitamise korra kehtestab Vabariigi Valitsus määrusega.
§ 11. Järelmeetmed ja tagasiside
1)Käesoleva seaduse §-des 8 ja 9 nimetatud asutused ja juriidilised isikud rakendavad rikkumise väljaselgitamiseks, kõrvaldamiseks ja ärahoidmiseks asjakohaseid järelmeetmeid või edastavad rikkumisteate pädevale asutusele menetlemiseks.
2)Rikkumisest teavitajale tuleb anda tagasisidet järelmeetmete rakendamise kohta esimesel võimalusel, kuid hiljemalt kolm kuud või asutusevälise teavituskanali kaudu rikkumisest teavitamise korral põhjendatud juhul kuus kuud pärast rikkumisteate kättesaamist. Tagasisidet ei tule anda, kui teavitaja on tagasiside saatmise otsesõnu keelanud või on põhjust arvata, et see seaks ohtu teavitaja konfidentsiaalsuse.
3)Pädeval asutusel on õigus rikkumisteadete arvust tuleneva olulise töökoormuse tõusu korral asjakohaste järelmeetmete rakendamisel tegeleda esmaselt tõsiste rikkumistega.
4)Pädeval asutusel ei ole käesoleva paragrahvi lõigetes 1 ja 2 sätestatud kohustusi, kui rikkumisteade puudutab pädeva asutuse hinnangul vähetähtsat rikkumist või kui tegemist on korduva samasisulise rikkumisteatega.
5)Kui käesoleva paragrahvi lõigetes 2 ja 6 sätestatud tagasiside andmise kohustuse täitmine tähendaks konfidentsiaalse teabe avaldamist, lähtutakse teabe käitlemisel ja rikkumisest teavitajale järelmeetmete rakendamise kohta tagasiside andmisel asjakohastes eriseadustes sätestatust.
6)Rikkumisest teavitajale tuleb anda tagasisidet rikkumise menetluse lõpptulemuse kohta, välja arvatud juhul, kui teavitaja on tagasiside saatmise otsesõnu keelanud või on põhjust arvata, et see seaks ohtu teavitaja konfidentsiaalsuse.
§ 12. Kaitse üldsusele avalikustamise korral
 Rikkumisest üldsuse teavitaja saab käesoleva seaduse alusel kaitse juhul, kui:
1)teavitaja on rikkumisest eelnevalt teavitanud vähemalt asutusevälise teavituskanali kaudu ja rikkumisteadet ei menetletud käesoleva seaduse §-de 10 ja 11 kohaselt;
2)rikkumine kujutab vahetut või ilmset pöördumatut avaliku huvi kahjustamise ohtu;
3)asutusevälise teavitamise korral on põhjendatud kahtlus, et kasutusele võetaks survemeetmed, või
4)asutusevälise teavitamise korral on põhjendatud kahtlus, et rikkumist ei menetletaks nõuetekohaselt või et pädev asutus on rikkumisega seotud.
3. peatükk Kaitsemeetmed
§ 13. Rikkumisest teavitaja kaitse saamise tingimused
 Rikkumisest teavitaja saab käesoleva seaduse alusel kaitse, kui:
1)teavitajal on rikkumisest teavitamise ajal põhjendatud alus arvata, et rikkumist on vahetult alustatud või see on lõpule viidud ja rikkumine kuulub käesoleva seaduse kohaldamisalasse, ja
2)rikkumisest teavitamine oli asutusesisene, asutuseväline või üldsusele avalikustamine vastavalt käesolevas seaduses sätestatule.
§ 14. Konfidentsiaalsuse tagamine
1)Rikkumisteate vastuvõtmiseks, teavitajale tagasiside andmiseks ja järelmeetmete rakendamiseks käesoleva seaduse § 8 lõike 3 ja § 9 lõike 3 alusel määratud isik või üksus tagab rikkumisest teavitamise fakti konfidentsiaalsuse. Teavitaja isiku võib avaldada üksnes teavitaja kirjalikul nõusolekul.
2)Kui rikkumisteate alusel alustatakse kriminaalmenetlust, tagatakse teavitamise fakti konfidentsiaalsus kriminaalmenetluse seadustikus sätestatud erisustega.
3)Rikkumisest teavitamise puhul tagab rikkumisteate vastuvõtmiseks ning järelmeetmete rakendamiseks määratud isik, et teate sisu kasutatakse ainult järelmeetmete rakendamise eesmärgil.
§ 15. Isikuandmete töötlemine
1)Käesoleva seaduse või selle alusel antud õigusaktide kohaselt kogutud isikuandmeid, sealhulgas eriliiki isikuandmeid, töödeldakse tööalase tegevusega teatavaks saanud Euroopa Liidu õiguse rikkumisest teavitamisel kaitse tagamiseks kooskõlas Euroopa Parlamendi ja nõukogu määrusega (EL)2016/679 füüsiliste isikute kaitse kohta isikuandmete töötlemisel ja selliste andmete vaba liikumise ning direktiivi 95/46/EÜ kehtetuks tunnistamise kohta (isikuandmete kaitse üldmäärus)(ELT L 119, 04.05.2016, lk 1–88)ja isikuandmete kaitse seadusega, arvestades käesoleva seaduse erisusi.
2)Isikuandmete töötlemisel käesoleva seaduse alusel piirab vastutav töötleja andmesubjekti õigusi, kui see on vajalik rikkumisest teavitaja konfidentsiaalsuse tagamiseks.
§ 16. Survemeetmete rakendamise keeld
1)Rikkumisest teavitaja suhtes on keelatud otsene või kaudne tööalane tegevus või tegevusetus, mis tuleneb rikkumisest teavitamisest ning põhjustab või võib põhjustada teavitajale põhjendamatut kahju. Keelatud on survemeetmete rakendamine, selle katse ning sellega ähvardamine.
2)Kui rikkumisest teavitaja suhtes rakendatakse survemeetmeid ning ta tõendab, et ta teavitas rikkumisest, loetakse, et survemeetmeid on rakendatud rikkumisest teavitamise tõttu, kui survemeetmeid rakendanud isik ei tõenda, et see oli põhjendatud.
§ 17. Rikkumisest teavitaja vastutuse välistamine
1)Käesolevas seaduses sätestatud alustel rikkumisest teavitamise korral ei vastuta teavitaja teabe avaldamisest tulenevate õiguslike tagajärgede eest, kui tal oli põhjendatud alus arvata, et teabe avaldamine oli rikkumise paljastamiseks vajalik, välja arvatud juhul, kui selline teabe avaldamine on kuriteona karistatav. Samadel asjaoludel ärisaladuse avaldamist peetakse seaduslikuks.
2)Teavitaja ei vastuta rikkumisest teavitamiseks teabele juurdepääsu hankimise eest, välja arvatud juhul, kui selline teabele juurdepääsu hankimine on süüteona karistatav.
4. peatükk Vastutus
§ 18. Rikkumisest teavitamise takistamine
1)Rikkumisest teavitamise takistamise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 100 000 eurot.
3)Käesoleva paragrahvi lõikes 1 sätestatud väärteo katse on karistatav.
§ 19. Survemeetmete rakendamine
1)Rikkumisest teavitaja suhtes survemeetmete rakendamise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 100 000 eurot.
3)Käesoleva paragrahvi lõikes 1 sätestatud väärteo katse on karistatav.
§ 20. Rikkumisest teavitaja konfidentsiaalsuse rikkumine
1)Rikkumisest teavitaja konfidentsiaalsena hoidmise kohustuse rikkumise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 100 000 eurot.
§ 21. Teadvalt ebaõige teavitamine
Rikkumisest teavitaja poolt asutusesiseselt, asutuseväliselt või üldsusele avalikustades teadvalt ebaõige teavitamise eest, kui puudub karistusseadustiku §-s 319 sätestatud süüteokoosseis, –
karistatakse rahatrahviga kuni 300 trahviühikut.
§ 22. Menetlus
1)Käesoleva seaduse §-des 18–21 nimetatud väärtegude kohtuväline menetleja on Politsei- ja Piirivalveamet.
2)Kui Kaitsepolitseiamet tuvastab käesoleva seaduse §-des 18–21 nimetatud väärteo süüteomenetluse käigus, on kohtuväline menetleja Kaitsepolitseiamet.
5. peatükk Rakendussätted
§ 23. Käesoleva seaduse § 8 lõike 2 punkti 3 kohaldamine
 Käesoleva seaduse § 8 lõike 2 punkti 3 kohaldatakse juriidiliste isikute suhtes, kus on 50–249 töötajat, alates 2025. aasta 1. jaanuarist.
§ 24. Finantsinspektsiooni seaduse muutmine
Finantsinspektsiooni seaduses tehakse järgmised muudatused:
1)paragrahvi 502 lõige 1 muudetakse ja sõnastatakse järgmiselt:
„(1)Inspektsioon kehtestab sise-eeskirjad finantsjärelevalve subjekti tegevust reguleerivas õigusaktis sätestatud kohustuse rikkumise või võimaliku rikkumise kohta Inspektsioonile esitatud teavituse (edaspidi käesolevas paragrahvis teavitus)vastuvõtmiseks ja töötlemiseks, arvestades tööalasest Euroopa Liidu õiguse rikkumisest teavitaja kaitse seaduses ja selle alusel kehtestatud õigusaktides sätestatut. Käesoleva lõike esimeses lauses sätestatut ei kohaldata muu õigusaktiga sätestatud juhul Inspektsioonile teabe esitamisele.”;
2)paragrahvi 502 lõike 2 punkt 1 muudetakse ja sõnastatakse järgmiselt:
„1)teavituse vastuvõtmise, järelmeetmete võtmise ning tagasiside ja selgituste andmise eest vastutavad töötajad;”;
3)paragrahvi 502 lõike 2 punkt 3 muudetakse ja sõnastatakse järgmiselt:
„3)teavituse vastuvõtmise, töötlemise ja järelmeetmete võtmise kord;”;
4)paragrahvi 53 lõike 31 punkt 2 muudetakse ja sõnastatakse järgmiselt:
„2)selgitus, et teavituse võib esitada kirjalikus ja püsivat kirjalikku taasesitamist võimaldavas vormis, telefoni või muu häälsõnumivahetuse süsteemi teel ning kohtumisel Inspektsiooni määratud töötajaga;”;
5)paragrahvi 53 lõiget 31 täiendatakse punktiga 10 järgmises sõnastuses:
„10)viide tööalasest Euroopa Liidu õiguse rikkumisest teavitaja kaitse seaduses ja selle alusel kehtestatud õigusaktis sätestatud kaitsemeetmetele.”.
§ 25. Investeerimisfondide seaduse muutmine
Investeerimisfondide seaduses tehakse järgmised muudatused:
1)paragrahvi 287 lõige 61 muudetakse ja sõnastatakse järgmiselt:
„(61)Depositoorium kehtestab oma töötajatele käesolevas seaduses sätestatud nõuete rikkumisest teavitamise korra ja loob vastavalt tööalasest Euroopa Liidu õiguse rikkumisest teavitaja kaitse seaduse §-le 8 teavituskanali, mis võimaldab asutusesisest ja autonoomset õigusrikkumisest teavitamist. Õigusrikkumisest teavitamisel kohaldatakse teavitaja kaitset tööalasest Euroopa Liidu õiguse rikkumisest teavitaja kaitse seaduse ja selle alusel kehtestatud õigusaktide tähenduses.”;
2)paragrahvi 343 pealkiri muudetakse ja sõnastatakse järgmiselt:
„§ 343. Õigusrikkumisest teavitamine”;
3)paragrahvi 343 lõige 3 muudetakse ja sõnastatakse järgmiselt:
„(3)Fondivalitseja kehtestab oma töötajatele käesolevas seaduses sätestatud nõuete rikkumisest teavitamise korra ja loob vastavalt tööalasest Euroopa Liidu õiguse rikkumisest teavitaja kaitse seaduse §-le 8 teavituskanali, mis võimaldab asutusesisest õigusrikkumisest teavitamist. Õigusrikkumisest teavitamisel kohaldatakse teavitaja kaitset tööalasest Euroopa Liidu õiguse rikkumisest teavitaja kaitse seaduse ja selle alusel kehtestatud õigusaktide tähenduses.”.
§ 26. Kindlustustegevuse seaduse muutmine
Kindlustustegevuse seaduses tehakse järgmised muudatused:
1)paragrahvi 105 täiendatakse lõikega 41 järgmises sõnastuses:
„(41)Kindlustusandja kehtestab oma töötajatele käesolevas seaduses sätestatud nõuete rikkumisest teavitamise korra ja loob vastavalt tööalasest Euroopa Liidu õiguse rikkumisest teavitaja kaitse seaduse §-le 8 teavituskanali, mis võimaldab asutusesisest õigusrikkumisest teavitamist. Õigusrikkumisest teavitamisel kohaldatakse teavitaja kaitset tööalasest Euroopa Liidu õiguse rikkumisest teavitaja kaitse seaduse ja selle alusel kehtestatud õigusaktide tähenduses.”;
2)paragrahvi 186 täiendatakse lõikega 3 järgmises sõnastuses:
„(3)Kindlustusmaakler kehtestab oma töötajatele käesolevas seaduses sätestatud nõuete rikkumisest teavitamise korra ja loob vastavalt tööalasest Euroopa Liidu õiguse rikkumisest teavitaja kaitse seaduse §-le 8 teavituskanali, mis võimaldab sõltumatut õigusrikkumisest teavitamist. Õigusrikkumisest teavitamisel kohaldatakse teavitaja kaitset tööalasest Euroopa Liidu õiguse rikkumisest teavitaja kaitse seaduse ja selle alusel kehtestatud õigusaktide tähenduses.”.
§ 27. Krediidiandjate ja -vahendajate seaduse muutmine
Krediidiandjate ja -vahendajate seaduses tehakse järgmised muudatused:
1)paragrahvi 44 lõiget 3 täiendatakse punktiga 17 järgmises sõnastuses:
„17)käesolevas seaduses sätestatud nõuete rikkumisest teavitamise kord ja vastavalt tööalasest Euroopa Liidu õiguse rikkumisest teavitaja kaitse seaduse §-le 8 teavituskanal, mis võimaldab asutusesisest õigusrikkumisest teavitamist.”;
2)paragrahvi 44 täiendatakse lõikega 4 järgmises sõnastuses:
„(4)Käesoleva paragrahvi lõike 3 punkti 17 alusel sätestatud kord ja teavituskanal peavad tagama, et õigusrikkumisest teavitamisel kohaldatakse teavitaja kaitset tööalasest Euroopa Liidu õiguse rikkumisest teavitaja kaitse seaduse ja selle alusel kehtestatud õigusaktide tähenduses.”.
§ 28. Krediidiasutuste seaduse muutmine
Krediidiasutuste seaduse § 63 täiendatakse lõikega 6 järgmises sõnatuses:
„(6)Krediidiasutus kehtestab oma töötajatele käesolevas seaduses sätestatud nõuete rikkumisest teavitamise korra ja loob vastavalt tööalasest Euroopa Liidu õiguse rikkumisest teavitaja kaitse seaduse §-le 8 teavituskanali, mis võimaldab asutusesisest õigusrikkumisest teavitamist. Õigusrikkumisest teavitamisel kohaldatakse teavitaja kaitset tööalasest Euroopa Liidu õiguse rikkumisest teavitaja kaitse seaduse ja selle alusel kehtestatud õigusaktide tähenduses.”.
§ 29. Makseasutuste ja e-raha asutuste seaduse muutmine
Makseasutuste ja e-raha asutuste seaduse § 50 täiendatakse lõikega 41 järgmises sõnastuses:
„(41)Makseasutus ja e-raha asutus kehtestavad oma töötajatele käesolevas seaduses sätestatud nõuete rikkumisest teavitamise korra ja loovad vastavalt tööalasest Euroopa Liidu õiguse rikkumisest teavitaja kaitse seaduse §-le 8 teavituskanali, mis võimaldab asutusesisest õigusrikkumisest teavitamist. Õigusrikkumisest teavitamisel kohaldatakse teavitaja kaitset tööalasest Euroopa Liidu õiguse rikkumisest teavitaja kaitse seaduse ja selle alusel kehtestatud õigusaktide tähenduses.”.
§ 30. Väärtpaberituru seaduse muutmine
Väärtpaberituru seaduses tehakse järgmises muudatused:
1)seaduse 21. peatüki 6. jagu loetakse 211. peatükiks;
2)paragrahvid 2011 ja 2012 muudetakse ning sõnastatakse järgmiselt:
„§ 2011. Rikkumisest teavitamise kord
1)Väärtpaberituru kutseline osaline, kellele kohaldatakse Euroopa Parlamendi ja nõukogu määruses (EL)nr 596/2014 sätestatut, kehtestab oma töötajatele nimetatud määruses sätestatud kohustuse rikkumisest või võimalikust rikkumisest teavitamise korra.
2)Investeerimisühing, reguleeritud turu korraldaja, aruandlusteenuse osutaja ja välisriigi investeerimisühingu filiaal kehtestavad rikkumisest teavitamise korra ka käesolevas seaduses sätestatud kohustuste rikkumisest või võimalikust rikkumisest teavitamise kohta. Investeerimisühing võib vastava korra loomise delegeerida sotsiaalpartnerile tingimusel, et see vastab tööalasest Euroopa Liidu õiguse rikkumisest teavitaja kaitse seaduse nõuetele.
3)Rikkumisest teavitamise kord peab sisaldama vastavalt tööalasest Euroopa Liidu õiguse rikkumisest teavitaja kaitse seaduse §-le 8 teavituskanalit, mis võimaldab asutusesisest õigusrikkumisest teavitamist.
§ 2012. Vastutusest vabastamine ja teavitaja kaitse
1)Euroopa Parlamendi ja nõukogu määruses (EL)nr 596/2014 sätestatud juhtudel inspektsioonile teabe esitamisele kohaldatakse Finantsinspektsiooni seaduse § 503 lõikes 5 rikkumisest teavitamise kohta sätestatut.
2)Rikkumisest teavitamisel kohaldatakse teavitaja kaitset tööalasest Euroopa Liidu õiguse rikkumisest teavitaja kaitse seaduse ja selle alusel kehtestatud õigusaktide tähenduses.”.
Psühhiaatrilise abi seadus
§ 1. Seaduse reguleerimisala
1)Psühhiaatrilise abi seadus reguleerib isikule psühhiaatrilise abi andmise korda ja tingimusi ning isikule psühhiaatrilise abi andmisel tekkivaid suhteid tervishoiuasutustega; sätestab riigi ja kohaliku omavalitsuse kohustused psühhiaatrilise abi korraldamisel ning isiku õigused psühhiaatrilise abi saamisel.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, kui käesolevas seaduses ei ole sätestatud teisiti.
3)Psühhiaatrilist abi osutatakse, lähtudes seaduslikkuse ja humaansuse printsiibist ning järgides inim- ja kodanikuõigusi.
§ 2. Mõisted
Käesolevas seaduses kasutatakse mõisteid järgmises tähenduses:
1)psüühikahäire – kehtivale rahvusvahelisele psüühika- ja käitumishäirete klassifikatsioonile vastav psüühiline seisund või käitumishäire;
2)psühhiaatriline abi – psüühikahäirete diagnostika, psüühikahäirega isiku ravi ja taastusabi ning psüühikahäireid ennetav tegevus;
3)raviprotsess – isiku uurimise, diagnoosimise, ravimise ja taastusabiga seotud tegevus, mis hõlmab suhteid patsiendi ja arsti ning teiste ravimisele kaasatud isikute, raviasutuste ja Tervisekassaga;
4)psüühikahäirega isiku taastusabi – tegevus psüühikahäirega isiku sotsiaalse toimetulekuvõime taastamiseks;
5)teadev nõusolek – nõusolek, mille andmisel isik on võimeline aru saama nõusoleku olemusest ja selle andmise või sellest keeldumise tagajärgedest.
§ 3. Psühhiaatrilise abi vabatahtlikkus
1)Psühhiaatrilist abi antakse isiku enda nõusoleku alusel.
2)Psühhiaatrilise abi andmisel piiratud teovõimega isikule kohaldatakse võlaõigusseaduse § 766 lõiget 4.
3)Tervishoiuteenuse osutaja kaasab piiratud teovõimega isiku seadusliku esindaja või muu piiratud teovõimega isiku poolt usaldatud täisealise teovõimelise isiku, kui see on tervishoiuteenuse osutaja hinnangul piiratud teovõimega isiku huvides.
4)Psüühikahäirega isiku ravi ilma tema enda nõusolekuta on lubatud ainult käesoleva seaduse §-des 11 ja 17 sätestatud juhtudel.
§ 4. Isiku õigused psühhiaatrilise abi saamisel
Isikul on psühhiaatrilise abi saamisel õigus:
1)saada ravi ja põetust võrdsel alusel muude haigetega;
2)saada teavet oma psüühikahäire ja kasutatavate ravi- ning diagnostikameetodite kohta ja tutvuda temasse puutuvate ravidokumentidega, välja arvatud juhul, kui see võib osutuda kahjulikuks tema vaimsele tervisele või teiste isikute julgeolekule. Otsuse teabe edastamise kohta teeb ja annab õiguse tutvuda ravidokumentidega tema raviarst, kes teeb sellekohase kande tema ravidokumenti;
3)keelduda psühhiaatrilistest uuringutest ja ravist või neid katkestada, välja arvatud käesoleva seaduse §-des 11 ja 17 sätestatud juhtudel;
4)kahju hüvitamisele ravi- või põetusvigadest põhjustatud kahju korral.
§ 5. Psüühikahäirete diagnostika ja psüühikahäirega isiku ravi
1)Arst on psüühikahäirete diagnoosimisel ja psühhiaatrilise abi andmisel sõltumatu ning juhindub arstiteadusest, arstieetikast, seadustest ja muudest õigusaktidest.
2)Psühhiaatrilist ravi ja diagnoosi puudutav teave on isiku eraelu saladus ja selle edastamine väljapoole raviprotsessi on lubatud ainult isiku enda või tema seadusliku esindaja kirjalikul nõusolekul, samuti uurimisasutuse, politsei, prokuratuuri, kriminaalhooldusosakonna või kohtu seadusest tuleneva nõude alusel, narkootiliste ja psühhotroopsete ainete ning nende lähteainete seaduse alusel loodud narkomaaniaravi andmekogule esitamiseks ning Terviseameti ja Tervisekassa nõudel neile seadusega pandud ülesannete täitmiseks. Teabe edastamine on lubatud isiku elukohajärgsele valla- või linnavalitsusele ja isiku lähedastele ulatuses, milles see on vajalik neile isikutele seisukoha või kaebuse esitamiseks isiku kinnisesse asutusse paigutamise menetluses.
2^1)Lõikes 2 sätestatu ei piira isikuandmete edastamist tervise infosüsteemi ja isikuandmete saamist tervise infosüsteemist vastavalt tervishoiuteenuste korraldamise seadusele.
3)Psüühikahäirega isiku raviarst ei ole kohustatud andma kellelegi ütlusi isiku eraelu kohta, mida ta sai teada oma tööülesannete tõttu.
2. peatükk PSÜHHIAATRILISE ABI KORRALDUS
§ 6. Psühhiaatrilise abi korraldamise üldpõhimõtted
1)Psühhiaatrilise abiga tagatakse raviprotsessis psüühikahäirega isikule järjepidev ja valdkonna eest vastutava ministri poolt kehtestatud standarditele vastav ravi.
2)Psühhiaatrilist abi annavad sellekohase tegevusloaga raviasutused, arstid ja muud spetsialistid.
4)Psühhiaatriline eriarstiabi korraldatakse kohaliku omavalitsuse ja riigi tasandil.
5)Psühhiaatrilise abi andmisel välditakse võimaluse korral isiku eemaldamist harjumuspärasest elukeskkonnast.
6)Psühhiaatrilist haiglaravi rakendatakse juhul, kui isiku tervise seisundist lähtuvalt ei ole haiglaväline abi piisavalt tõhus või kui isik on temal esineva psüühikahäire tõttu muutunud endale või teistele ohtlikuks.
7)Sotsiaalministeerium korraldab psüühikahäireid ennetavat tegevust.
§ 9. Psühhiaatrilise abi seos sotsiaalhoolekandega
Valla- või linnavalitsus tagab psüühikahäirega isikule sotsiaalteenuste kättesaadavuse kooskõlas sotsiaalhoolekande seadusega.
2^1. peatükk ISIKU ÕIGUSTE PIIRANGUD STATSIONAARSEL PSÜHHIAATRILISEL RAVIL 
§ 9^1. Keelatud ained ja esemed statsionaarsel psühhiaatrilisel ravil
1)Statsionaarsel psühhiaatrilisel ravil viibival isikul on keelatud vallata järgmisi aineid või esemeid:
1)alkohoolsed joogid alkoholiseaduse tähenduses;
2)narkootilised ja psühhotroopsed ained narkootiliste ja psühhotroopsete ainete ning nende lähteainete seaduse tähenduses, mis ei ole ravimid ravimiseaduse tähenduses;
3)relvad relvaseaduse tähenduses;
4)lõhkeained, pürotehnilised ained ja pürotehnilised tooted lõhkematerjaliseaduse tähenduses.
2)Tervishoiuteenuse osutaja võib keelata statsionaarsel psühhiaatrilisel ravil viibival isikul vallata ravil aineid või esemeid, mis kujutavad tema tervisliku seisundi tõttu ohtu tema enda või teiste isikute elule või tervisele või ohustavad oluliselt ravil viibivate isikute eraelu puutumatust.
3)Käesoleva paragrahvi lõikes 2 nimetatud aineteks või esemeteks on eelkõige:
1)ravimid ravimiseaduse tähenduses;
2)terariistad;
3)alkoholi sisaldavad ained.
§ 9^2. Isiku asjade läbivaatus, keelatud ainete ja esemete äravõtmine, säilitamine, tagastamine, üleandmine ja hävitamine
1)Kui tervishoiuteenuse osutajal tekib põhjendatud kahtlus, et ravil viibiva isiku valduses on või temale adresseeritud posti- või muu saadetis sisaldab käesoleva seaduse § 9^1  lõigetes 1 või 2 nimetatud aineid või esemeid, on tervishoiuteenuse osutajal õigus isiku valduses olevad asjad läbi vaadata. Keelatud aine või eseme leidmisel on tervishoiuteenuse osutaja kohustatud selle isiku valdusest ära võtma või teavitama politseid. Tervishoiuteenuse osutaja on kohustatud teavitama politseid käesoleva seaduse § 9^1  lõike 1 punktides 2–4 nimetatud ainetest ja esemetest.
2)Isiku valduses olevate asjade läbivaatamisel ning keelatud ainete ja esemete äravõtmisel peab tervishoiuteenuse osutaja hoiduma isikule saadetud sõnumite saladuse riivest.
3)Kui käesoleva seaduse § 9^1  lõigetes 1 või 2 nimetatud aine või ese seab otsesesse ohtu isiku, kelle valduses see on, või teised isikud, peab tervishoiuteenuse osutaja võtma kasutusele meetmed otsese ohu vähendamiseks või kõrvaldamiseks.
4)Kui isiku tervislik seisund seda võimaldab, vaadatakse tema valduses olevad asjad läbi ja võetakse keelatud aine või ese tema valdusest ära tema juuresolekul. Isikult aine või eseme äravõtmise juures peab viibima vähemalt kaks isikut, kellest üks on tervishoiutöötaja ja teine politseiametnik või tervishoiuteenuse osutaja juures töötav isik.
5)Tervishoiuteenuse osutaja peab isiku valdusest äravõetud aine või eseme, mida ei anta üle politseile, säilitama, andma üle isiku seaduslikule esindajale, välja arvatud valla- või linnavalitsusele, või hävitama.
6)Tervishoiuteenuse osutaja on kohustatud säilitama isikult äravõetud eseme kuni äravõtmise põhjuse äralangemiseni. Põhjuse äralangemisel tuleb äravõetud aine või ese isikule viivitamata tagastada.
7)Kui tervishoiuteenuse osutajal ei ole võimalik äravõetud eset või ainet säilitada ja isikul on lepinguline või seaduslik esindaja, annab tervishoiuteenuse osutaja äravõetud aine või eseme üle isiku esindajale, välja arvatud valla- või linnavalitsusele.
8)Isiku valdusest äravõetud riknenud või säilitustähtaja ületanud ained ja esemed võib tervishoiuteenuse osutaja hävitada.
9)Kui ravil viibivale isikule soovitakse üle anda ainet või eset, kontrollib tervishoiuteenuse osutaja enne üleandmist, kas ravil viibivale isikule üleantava aine või eseme valdamise õigust on käesoleva seaduse alusel piiratud. Keelatud aine või eseme avastamisel on tervishoiuteenuse osutajal õigus keelata ainet või eset ravil viibivale isikule üle anda.
10)Tervishoiuteenuse osutaja dokumenteerib isiku valduses olevate asjade läbivaatuse, keelatud esemete äravõtmise, tagastamise, politseile üleandmise või hävitamise isiku haigusloos. Käesoleva seaduse § 9^1  lõikes 2 nimetatud aine või eseme äravõtmisel dokumenteerib tervishoiuteenuse osutaja isiku haigusloos ka aine või eseme äravõtmise põhjuse.
3. peatükk VÄLTIMATU PSÜHHIAATRILINE ABI
§ 10. Vältimatu psühhiaatrilise abi andmise üldpõhimõtted
1)Kõigile Eesti territooriumil viibivatele isikutele tagatakse vältimatu psühhiaatriline abi.
2)Vältimatut psühhiaatrilist abi saab psüühikahäirega isik vaba tahte avalduse alusel, välja arvatud käesoleva seaduse § 11 lõikes 1 sätestatud juhtudel.
3)Vältimatu psühhiaatriline abi tagatakse psüühikahäirete korral, kus abita jätmine ohustab otseselt isiku elu.
4)Vältimatut psühhiaatrilist abi antakse isiku tervise seisundist lähtuvalt kiirabi, haiglavälise või haiglaabi korras.
§ 11. Tahtest olenematu vältimatu psühhiaatriline abi
1)Isik võetakse tema enda või tema seadusliku esindaja nõusolekuta vältimatu psühhiaatrilise abi korras ravile haigla psühhiaatriaosakonda või jätkatakse ravi, tema tahtest olenemata (edaspidi tahtest olenematu ravi), ainult järgmiste asjaolude koosesinemise korral:
1)isikul on raske psüühikahäire, mis piirab tema võimet oma käitumisest aru saada või seda juhtida;
2)haiglaravita jätmisel ohustab isik psüühikahäire tõttu iseenda või teiste elu, tervist või julgeolekut;
3)muu psühhiaatriline abi ei ole küllaldane.
2)Tahtest olenematut ravi võib kohaldada üksnes kohtu määruse alusel. Tahtest olenematut ravi võib kohaldada ka kohtu määruseta, kui see on vältimatu isiku enda või avalikkuse kaitseks ja kohtu määruse saamine ei ole piisavalt kiiresti võimalik.
3)Otsuse kohaldada tahtest olenematut ravi kohtu loata teeb haigla psühhiaatriaosakonna psühhiaater isiku psühhiaatriaosakonda saabumisel või vaba tahte avalduse alusel haiglas ravil viibival isikul tahtest olenematu ravi kohaldamise vajaduse ilmnemisel viivitamata pärast isiku arstlikku läbivaatust. Otsus vormistatakse valdkonna eest vastutava ministri kehtestatud korra kohaselt. Otsuse vormistamise aeg loetakse tahtest olenematu haiglaravi alguseks, välja arvatud käesoleva paragrahvi lõikes 4^1  nimetatud juhul.
4)Käesoleva paragrahvi lõikes 3 nimetatud otsuse alusel võib tahtest olenematut ravi kohaldada 48 tunni jooksul tahtest olenematu haiglaravi algusest.
4^1)Kui käesoleva paragrahvi lõikes 3 nimetatud otsus on tehtud ambulatoorsele sundravile määratud isiku suhtes ning isiku sundravi jätkub vastavalt kriminaalmenetluse seadustiku § 402^1  lõikes 4 sätestatule statsionaarse sundravina, siis loetakse otsuse vormistamise aeg statsionaarse sundravi jätkumise alguseks.
5)Sotsiaalhoolekande seaduse § 105 alusel hoolekandeasutusse paigutatud isiku tahtest olenematu ravi kohaldamiseks teeb käesoleva paragrahvi lõikes 3 nimetatud otsuse kohaldada tahtest olenematut ravi kuni 48 tundi tahtest olenematu haiglaravi algusest haigla psühhiaatriaosakonna psühhiaater isiku psühhiaatriaosakonda saabumisel viivitamata pärast isiku arstlikku läbivaatust. Otsus vormistatakse käesoleva paragrahvi lõike 3 alusel kehtestatud õigusaktiga sätestatud korras.
6)Käesoleva paragrahvi lõigetes 2–5 sätestatud asjaoludel ravil viibiv isik ei või katkestada uuringuid ja ravi ega lahkuda haigla psühhiaatriaosakonnast.
7)Tahtest olenematu ravi puhul kohaldatakse vähim piiravaid meetodeid, mis tagavad ravile toodud isiku ja teiste isikute turvalisuse. Meditsiiniline personal austab patsiendi õigusi ja seaduslikke huve.
§ 12. Tahtest olenematut vältimatut psühhiaatrilist abi vajava isiku haiglasse paigutamise kord
1)Kui on alust arvata, et esinevad käesoleva seaduse § 11 lõikes 1 sätestatud asjaolud, toimetatakse isik haigla psühhiaatriaosakonda kiirabi, politsei, lähedaste või muude isikute poolt, kui see on vältimatu isiku enda või avalikkuse kaitseks ja kohtu määruse saamine ei ole piisavalt kiiresti võimalik.
2)Kui on alust arvata, et esinevad käesoleva seaduse § 11 lõikes 1 sätestatud asjaolud, abistab politsei arsti kirjaliku taotluse alusel tervishoiuteenuse osutajat isiku kinnipidamisel, arstlikul läbivaatusel ja haigla psühhiaatriaosakonda toimetamisel.
4)Käesoleva seaduse § 11 lõigetes 3 ja 5 nimetatud otsusest teavitab arst isikut kohe ja tema lähedasi inimesi või seaduslikku esindajat 12 tunni jooksul otsuse vormistamisest.
5)Tahtest olenematu ravi kohaldamisel kohtu määruseta on isiku lähedasel inimesel ja seaduslikul esindajal või nende poolt valitud arstil, advokaadil või muul esindajal õigus kohtuda tahtest olenematule ravile paigutatud isikuga. Kohtumise kestuse otsustab raviarst, lähtudes ravile paigutatud isiku tervise seisundist.
§ 13. Tahtest olenematu ravi kontrollimine
1)Esialgse õiguskaitse rakendamise taotluse isiku tahtest olenematu ravi kohaldamiseks ja isiku haigla psühhiaatriaosakonda paigutamiseks, samuti esialgse õiguskaitse tähtaja pikendamise taotluse esitab isiku elukoha järgne valla- või linnavalitsus, isiku eestkostja või haigla pea- või ülemarst haigla tegevuskohajärgsele kohtule. Haigla pea- või ülemarsti äraolekul esitab taotluse haigla valvearst.
1^1)Isiku tahtest olenematu ravi kohaldamise kauemaks kui esialgse õiguskaitse rakendamiseks, selle pikendamise ja lõpetamise otsustab kohus isiku kinnisesse asutusse paigutamise menetlusele ettenähtud korras isiku elukohajärgse valla- või linnavalitsuse või isiku eestkostja avalduse alusel, kui käesolevast seadusest ei tulene teisiti.
1^2)Käesoleva paragrahvi lõikes 1 nimetatud taotluse saamisel kontrollib kohus viivitamata psühhiaatrilist sundravi osutavast raviasutusest, kas isikule on määratud ambulatoorne sundravi.
2)Isiku tahtest olenematu ravi haigla psühhiaatriaosakonnas võib kesta üle 48 tunni ainult kohtu loal.
3)Haigla pea- või ülemarst tagab 24 tunni jooksul isiku tahtest olenematu haiglaravi algusest ravile võetud isiku arstliku läbivaatuse teise psühhiaatri poolt, kes ei ole teinud käesoleva seaduse § 11 lõikes 3 või 5 nimetatud otsust.
4)Käesoleva paragrahvi lõikes 1^1  toodud tahtest olenematu ravi kohaldamiseks ja isiku haigla psühhiaatriaosakonda paigutamiseks esitab haigla pea- või ülemarst vajaduse korral taotluse valla- või linnavalitsusele kohtusse pöördumiseks. Haigla pea- või ülemarsti äraolekul esitab taotluse haigla valvearst. Taotlusele lisatakse käesoleva paragrahvi lõikes 3 nimetatud psühhiaatri arvamus isiku tahtest olenematu haigla psühhiaatriaosakonda paigutamise ja ravi kohaldamise põhjendatuse kohta.
5)Käesoleva paragrahvi lõikes 1^1  toodud tahtest olenematu ravi pikendamiseks või lõpetamiseks esitab valla- või linnavalitsus kohtule avalduse, millele on lisatud käesoleva paragrahvi lõikes 3 nimetatud psühhiaatri arvamus isiku tahtest olenematu ravi pikendamise või lõpetamise põhjendatuse kohta. Kohus võib tahtest olenematut ravi pikendada ka isiku eestkostja avalduse alusel. Tahtest olenematu ravi võib kohus lõpetada ka isiku enda või tema eestkostja avalduse alusel või omal algatusel.
6)Kui kohtu määruse alusel on vaja isik toimetada ärakuulamiseks haiglast kohtusse, teeb seda vajaduse korral politsei.
7)Määruse teinud kohus teatab määrusest politseile, kes võtab vajaduse korral viivitamata tarvitusele abinõud tahtest olenematul ravil viibiva isiku vara kaitsmise tagamiseks.
8)Tahtest olenematul ravil viibiva isikuga ei ole lubatud teha kliinilisi katseid, katsetada uusi ravimeid ega ravimeetodeid.
9)Järelevalvet tahtest olenematu ravi üle teostab Terviseamet.
§ 14. Ohjeldusmeetmete rakendamine
1)Tervishoiuteenuse osutaja rakendab psüühikahäirega isiku suhtes ohjeldusmeetmeid käesoleva seaduse § 11 lõikes 1 sätestatud asjaoludel, kui isiku psüühikahäire tõttu on otsene oht enesevigastuseks või vägivallaks teiste isikute suhtes ja muud vahendid ohu kõrvaldamiseks, sealhulgas vestlus, veenmine ja suuline rahustamine, ei ole osutunud küllaldaseks.
2)Ohjeldamiseks võib kasutada järgmisi meetmeid:
1)füüsiline ohjeldamine – isiku kinnihoidmine füüsilise jõu abil eesmärgiga piirata isiku liikumist ja liigutuste ulatust;
2)ohjeldamine ravimite abil – isikule ravimite manustamine tema tahte vastaselt isiku rahutussümptomite leevendamiseks;
3)mehaaniline ohjeldamine – mehaaniliste vahendite, sealhulgas ohjeldamisrihmade kasutamine eesmärgiga piirata isiku liikumist ja liigutuste ulatust. Mehaanilist ohjeldamist võib rakendada jälgimisruumis. Mehaanilise ohjeldamise ajal peab olema tagatud, et ükski ohjeldatav ei ole teiste patsientide nägemisulatuses;
4)eraldusruumi paigutamine – isiku eraldusruumi paigutamine tema liikumise ja suhtlemise piiramiseks.
3)Ohjeldusmeetmeid võib rakendada ainult arsti otsuse alusel. Vältimatu vajaduse korral võib füüsilise või mehaanilise ohjeldamise alustamise või eraldusruumi paigutamise otsustada õde, informeerides ohjeldusmeetme rakendamisest viivitamata arsti, kes otsustab ohjeldusmeetme rakendamise jätkamise vajaduse. Enne ohjeldusmeetme rakendamist peab arst isiklikult ja vahetult hindama isiku seisundit ning tegema otsuse ohjeldusmeetme rakendamise vajaduse ja rakendatava ohjeldusmeetme kohta.
4)Isiku suhtes rakendatav ohjeldusmeede peab olema tekkinud otsese ohuga proportsionaalne ning võimalikult vähe riivama isiku õigusi ja vabadusi. Ohu möödumisel lõpetatakse ohjeldusmeetme rakendamine viivitamata.
5)Tervishoiutöötaja selgitab isikule ohjeldusmeetme rakendamise põhjuseid ja konkreetseid tegevusi, mida ohjeldusmeetme rakendamisel kasutatakse.
6)Isiku ravi ei tohi ohjeldusmeetmete rakendamise ajal katkeda.
§ 14^1. Ohjeldusmeetme rakendamise jälgimine
1)Isik, kelle suhtes on rakendatud ohjeldusmeedet, peab olema tervishoiutöötaja järelevalve all. Mehaanilise ohjeldusmeetme rakendamise puhul peab isik olema tervishoiutöötaja pideva järelevalve all.
2)Arst peab kontrollima isiku, kelle suhtes on rakendatud ohjeldusmeedet, seisundit ja hindama ohjeldusmeetme rakendamise vajadust vastavalt isiku seisundile kuni ohjeldusmeetme rakendamise lõpetamiseni. Ohjeldusmeetme rakendamise jätkamise vajaduse märgib arst isiku haigusloos.
3)Ohjeldusmeetmete rakendamise jälgimise sageduse kehtestab valdkonna eest vastutav minister määrusega.
§ 14^2. Ohjeldusmeetme rakendamise dokumenteerimine
1)Tervishoiuteenuse osutaja dokumenteerib ohjeldusmeetme rakendamise isiku haigusloos ning sellele lisaks kohas ja viisil, mis võimaldab anda kiire ja üldistatud ülevaate tervishoiuteenuse osutaja rakendatud ohjeldusmeetmete kohta.
2)Isikul on õigus teha omapoolseid märkusi tema suhtes ohjeldusmeetme rakendamise kohta. Isiku kirjalikud märkused ohjeldusmeetme rakendamise kohta lisatakse haigusloole. Isikul on õigus saada väljavõte haiguslukku kantud andmetest ohjeldusmeetmete rakendamise kohta käesoleva seaduse § 4 punktis 2 sätestatud korras.
§ 14^3. Ohjeldusmeetme rakendamise järgne vestlus
1)Pärast isiku suhtes ohjeldusmeetme rakendamise lõpetamist viib arst esimesel võimalusel temaga läbi vestluse eesmärgiga vältida ohjeldusmeetme rakendamist tulevikus ja teavitada isikut tema õigustest seoses ohjeldusmeetme rakendamisega.
2)Ohjeldusmeetme rakendamise järgse vestluse läbiviimise ning ohjeldusmeetme rakendamise kohta isikule selgituste andmise tingimused ja korra kehtestab valdkonna eest vastutav minister määrusega.
§ 14^4. Ohjeldusmeetme rakendamisest teatamine
1)Tervishoiuteenuse osutaja on kohustatud hiljemalt järgmisel tööpäeval pärast ohjeldusmeetme rakendamise lõpetamist teavitama Terviseametit igast juhtumist, mille korral ohjeldusmeetme rakendamine kestab rohkem kui 24 tundi järjest.
2)Terviseametile ohjeldusmeetmete rakendamisest teavitamise korra ja esitatavate andmete loetelu kehtestab valdkonna eest vastutav minister määrusega.
4. peatükk PSÜHHIAATRIAEKSPERTIIS JA PSÜHHIAATRILINE SUNDRAVI 
§ 15. Kohtupsühhiaatriaekspertiis
2)Kohtuniku loal või kohtumääruse alusel võib vabaduses viibiva kahtlustatava, süüdistatava või kohtualuse paigutada haigla psühhiaatriaosakonda kohtupsühhiaatriaekspertiisi tegemiseks. Ekspertiisi taotlenud ametiisik teavitab isiku haigla psühhiaatriaosakonda paigutamisest tema seaduslikku esindajat või lähedast inimest 24 tunni jooksul pärast kohtuniku loa kättesaamist.
§ 16. Kaitseväeteenistuseks kõlblikkuse psühhiaatriaekspertiis
§ 17. Psühhiaatrilise sundravi kohaldamine ja järelevalve
1)Psühhiaatrilise sundravi eesmärgiks on psüühikahäire ravi, psüühikahäirest tuleneva ohtlikkuse vähendamine ning isiku toimetuleku taastamine iseseisvaks toimetulekuks ühiskonnas.
2)Psühhiaatrilise sundravi osutajale esitatavad nõuded, psühhiaatrilise ravi nõuded ja tervishoiuteenuse osutaja töökorralduse kohtu poolt karistusseadustiku § 86 lõike 1 alusel määratud psühhiaatrilise sundravi kohaldamisel kehtestab valdkonna eest vastutav minister.
3)Ambulatoorset psühhiaatrilist sundravi võib kohaldada isiku suhtes tema kirjalikul nõusolekul. Nõusolekus märgitakse ravialuse kohustused, mida ravialune peab täitma, et oleks võimalik saavutada ravi eesmärke, ning nende mittetäitmise tagajärjed. Ambulatoorse psühhiaatrilise sundravi kohaldamise nõusolekus nõutavate andmete loetelu kehtestab valdkonna eest vastutav minister määrusega.
4)Isikut, kelle suhtes kohaldatakse ambulatoorset sundravi, teavitatakse sellest, et kui ta osutub endale või ühiskonnale ohtlikuks või kui tema allutamine statsionaarsele ravile on vajalik ravi eesmärkide saavutamiseks, asendatakse ambulatoorne sundravi statsionaarse sundraviga.
5)Järelevalvet psühhiaatrilise sundravi osutamise üle teostab Terviseamet.
5. peatükk FINANTSEERIMINE
§ 18. Psühhiaatrilise abi finantseerimine
Psühhiaatrilist abi finantseeritakse tervishoiuteenuste korraldamise seaduses, ravikindlustuse seaduses, sotsiaalhoolekande seaduses ja käesolevas seaduses kehtestatud korras.
§ 19. Vältimatu psühhiaatrilise abi ja psühhiaatrilise sundravi eest tasumine
1)Ravikindlustusega hõlmamata isikule antava vältimatu psühhiaatrilise abi kulud tasutakse Tervisekassa eelarvest Tervisekassa tervishoiuteenuste loetelus sätestatud alustel, tingimustel ja korras.
2)Ravikindlustatud isiku ja ravikindlustusega hõlmamata isiku psühhiaatrilise sundravi kulud tasutakse Tervisekassa eelarvest Tervisekassa tervishoiuteenuste loetelus sätestatud alustel, tingimustel ja korras.
5^1. peatükk RIIKLIK JÄRELEVALVE 
§ 19^1. Riiklik järelevalve psühhiaatrilise abi seaduse täitmise üle
 Järelevalvet käesoleva seaduse alusel psühhiaatrilise abi osutamise üle teostab Terviseamet tervishoiuteenuste korraldamise seaduse 6. peatükis sätestatud alustel ja korras.
6. peatükk MUUDATUSED VARASEMATES ÕIGUSAKTIDES JA SEADUSE RAKENDAMINE
Eesti Vabariigi haridusseadus
§ 1. Haridusseaduse ülesanne
Haridusseaduse ülesanne on õiguslikult tagada haridussüsteemi kujunemine, toimimine ning areng.
§ 1^1. Haldusmenetluse seaduse kohaldamine
Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Hariduse mõiste, eesmärgid ja tasemed
1)Käesoleva seaduse raames on haridus õppeprogrammidega ettenähtud teadmiste, oskuste, vilumuste, väärtuste ja käitumisnormide süsteem, mida ühiskond tunnustab ning mille omandatust ta kontrollib.
2)Hariduse põhialustes lähtutakse üldinimlike ja rahvuslike väärtuste, isiksuse, usu- ja südametunnistuse vabaduse tunnustamisest.
3)Hariduse eesmärk on:
1)luua soodsad tingimused isiksuse, perekonna, eesti rahvuse, samuti rahvusvähemuste ja Eesti ühiskonna majandus-, poliitilise ning kultuurielu ja loodushoiu arenguks maailma majanduse ja kultuuri kontekstis;
2)kujundada seadusi austavaid ja järgivaid inimesi;
3)luua igaühele eeldused pidevõppeks.
4)Ülesannetest johtuvalt liigitatakse haridus üld-, kutse- ja huvihariduseks.
5)Haridusel on järgmised tasemed:
1)alusharidus;
2)põhiharidus (hariduse I tase);
3)keskharidus (hariduse II tase);
4)kõrgharidus (hariduse III tase).
6)Igale haridustasemele kehtestatakse nõuded, mida nimetatakse riigi haridusstandardiks. Riigi haridusstandardid esitatakse riiklikes õppekavades.
§ 3. Haridussüsteem
1)Haridussüsteem koosneb kahest alasüsteemist:
1)haridusest, mis on kujundatud hariduse ülesannete ja tasemete alusel;
2)haridusasutustest kui hariduse eesmärke elluviivatest organisatsioonidest.
2)Haridusasutused on eelkõige koolieelsed lasteasutused, põhikoolid ja gümnaasiumid, kutseõppeasutused, rakenduskõrgkoolid, ülikoolid, huvikoolid ning täienduskoolitusasutused, samuti neid teenindavad teadus- ja metoodikaasutused.
3)Riigi- ja munitsipaalharidusasutusi, välja arvatud ülikoolid, nimetatakse avalikeks haridusasutusteks.
§ 4. Haridussüsteemi korralduse põhimõtted
1)Riik ja kohalik omavalitsus tagavad Eestis igaühe võimalused koolikohustuse täitmiseks ja pidevõppeks õigusaktides ettenähtud tingimustel ja korras.
2)Eesti territooriumil tagavad riik ja kohalik omavalitsus võimaluse omandada avalikes haridusasutustes ja ülikoolides eestikeelne haridus kõigil haridustasemetel.
3)Eesti Vabariik tagab eesti keele õpetamise kõigis muukeelsetes avalikes õppeasutustes ja muukeelsetes õpperühmades.
5)Haridussüsteemi ülesehitus ning riigi haridusstandard loovad igaühele võimaluse siirduda ühelt haridustasemelt teisele.
6)Haridusasutuste tegevuse majanduslik kindlustamine on lahus pedagoogilisest juhendamisest ja kontrollist.
7)Keskhariduse omandamine avalikes haridusasutustes on õppemaksuta.
8)Haridusasutuses kasutatavad õppevormid määratakse seadusega või haridusasutuse põhikirja või põhimäärusega.
9)Haridussüsteemi juhtimisel lähtutakse otstarbeka detsentraliseerimise põhimõttest.
10)Haridusasutuse tegevuse, sealhulgas õppetöö korralduse ja tulemuslikkuse eest vastutab haridusasutuse juht.
2. osa HARIDUSSÜSTEEMI JUHTIMINE
§ 5. Seadusandliku ja täidesaatva riigivõimu pädevus
1)Riigikogu ainupädevusse kuulub:
1)haridussüsteemi kujundamise, toimimise ning arengu põhimõtete kindlaksmääramine;
2)õppemaksu kehtestamine avalikes õppe- ja kasvatusasutustes ning avalik-õiguslikes ülikoolides;
3)avalik-õigusliku ülikooli asutamise, ühinemise, jagunemise ja tegevuse lõpetamise otsustamine.
2)Vabariigi Valitsuse pädevusse kuulub:
1)hariduse riiklike arenguprogrammide vastuvõtmine ja nende elluviimiseks tagatiste loomine;
2)avalike haridusasutuste moodustamise, ümberkorraldamise ja nende tegevuse lõpetamise korra kehtestamine;
3)avalike õppe- ja kasvatusasutuste ning avalik-õiguslike ülikoolide õppemaksu ja tasumäärade ning tasustamise korra kehtestamine;
4)riigi tagatud õppelaenu maksimaalmäära kehtestamine;
5)õpilastele, üliõpilastele ja haridustöötajatele riiklike soodustuste, sealhulgas krediidisoodustuste kehtestamine;
7)kõrgharidusstandardi kehtestamine.
§ 6. Haridus- ja Teadusministeeriumi pädevus
1)Haridus- ja Teadusministeerium korraldab hariduse riiklike arenguprogrammide väljatöötamist ja elluviimist.
2)Haridus- ja Teadusministeerium:
2^1)tagab järelevalve kaudu riigi haridusstandardi järgimise ja kvaliteetse hariduse kättesaadavuse kogu riigi territooriumil;
3)koordineerib ja juhendab kohalikke omavalitsusi ja vabariigi teisi ministeeriume hariduskorralduses, kooskõlastab nendega avalike haridusasutuste asutamise, reorganiseerimise ja sulgemise ettepanekuid vastavalt õigusaktides kehtestatud korrale;
4)asutab, reorganiseerib ja suleb riigiharidusasutusi, välja arvatud ülikoolid ning rakenduskõrgkoolid;
5)suunab ja korraldab avalike haridusasutuste (välja arvatud ülikoolide)õppeplaanide ja -programmide ning erivajadusega õpilaste õppevahendite koostamist ja kehtestab riiklikule õppekavale vastavuse tagamiseks nõuded õppekirjandusele;
6)tagab avalike haridusasutuste ja õpetajate metoodilise teenindamise süsteemi ja koordineerib metoodikaasutuste tööd;
7)registreerib riiklikult tunnustatud või riiklikke lõpudokumente;
8)koordineerib haridustöötajate väljaõppe- ja täienduskoolituse süsteemi;
9)osaleb riikliku teaduspoliitika elluviimises ja tellib haridusalaseid uurimistöid;
10)võtab osa spetsialistide ja oskustööliste vajaduse prognoosimisest ning riikliku koolitustellimuse koostamisest;
11)koordineerib spetsialistide ja oskustööliste väljaõpet rakenduskõrgkoolides ja kutseõppeasutustes, koordineerib spetsialistide ja oskustööliste täiendus- ja ümberõpet;
13)teeb koostööd teiste riikide ning rahvusvaheliste organisatsioonide haridus- ja teadusasutustega;
14)töötab välja hariduse riikliku finantseerimise normatiivid;
15)annab välja ja tühistab erakoolide ja teiste koolitusega tegelevate juriidiliste isikute koolituslubasid (tegevuslitsentse);
16)nimetab ametisse ja vabastab ametist riigiharidusasutuste juhte;
18)kehtestab haridustasemeti ühtse hindamissüsteemi;
20)kehtestab riigiharidusasutuste (välja arvatud ülikoolide)ühiselamute ja õpilaskodude kasutusse andmise tingimused ja korra.
3)Haridus- ja Teadusministeeriumi valitsemisalas täidab õigusaktidest tulenevaid riigikooli pidaja rakenduslikke ülesandeid Haridus- ja Noorteamet, kui ameti põhimääruses on nende ülesannete täitmine sätestatud.
§ 7. Kohalike omavalitsuste pädevus
1)Kohalike omavalitsuste pädevuse kehtestab käesolev seadus, seadused kohalike omavalitsuste kohta ning teised õigusaktid. Pädevuse jaotamine kohalike omavalitsuste tasandite vahel sätestatakse seadustega.
2)Kohalikud omavalitsused:
1)kavandavad oma halduspiirkonna hariduse arengu programme ja viivad neid ellu;
2)asutavad, reorganiseerivad ja sulgevad õigusaktides ettenähtud korras munitsipaalharidusasutusi ning registreerivad oma halduspiirkonnas asutatud haridusasutusi;
3)tagavad oma halduspiirkonna munitsipaalharidusasutuste majandusliku teenindamise ja finantseerimise;
4)määravad ametisse ja vabastavad ametist neile alluvate haridusasutuste juhte;
5)prognoosivad vajadust õpetajate järele, abistavad haridusasutusi töötajate leidmisel;
6)tagavad õpetajatele eluruumi ning muud õigusaktides ettenähtud soodustused;
8)peavad koolikohustuslike laste arvestust ja tagavad koolikohustuse täitmise kontrolli, annavad lastele koolikohustuse täitmiseks ainelist ja muud abi, korraldavad sõidu haridusasutusse ja tagasi, tagavad meditsiiniabi ning toitlustamise õppetöö ajal;
9)korraldavad haridusasutuste metoodilist teenindamist, annavad haridusasutuste juhtidele ja õpetajatele nõu koolikorralduslikes küsimustes;
10)korraldavad laste ja noorte kutsealast informeerimist ja annavad neile vastavaid soovitusi;
11)peavad puuetega inimeste arvestust ning korraldavad nende õpetamist.
3)Halduspiirkonna hariduse arenguprogrammide koostamiseks ja elluviimiseks moodustab kohaliku omavalitsuse täidesaatev võimuorgan oma koosseisus vastava struktuuriüksuse või määrab ametisse vastava ametiisiku.
3. osa KOOLIKOHUSTUS
§ 8.  § 10. 
4. osa HARIDUSE LIIGITUS ÜLESANNETE ALUSEL
§ 11. Üldharidus
Üldharidus on teadmiste, oskuste, vilumuste, väärtuste ning käitumisnormide süsteem, mis võimaldab inimesel kujuneda pidevalt arenevaks isiksuseks, kes on suuteline elama väärikalt, austama iseennast, oma perekonda, kaasinimesi ja loodust, valima ning omandama talle sobivat elukutset, tegutsema loovalt ning kandma kodanikuvastutust.
§ 12. Kutseharidus
Kutseharidus on teatud erialal töötamiseks, teatud kutse saamiseks, teatud ametikohale kandideerimiseks või selle säilitamiseks vajalike teadmiste, oskuste, vilumuste, väärtuste ja käitumisnormide süsteem, mille omandamine ja täiendamine loob eeldused tulemusrikkaks professionaalseks tegevuseks.
§ 13. Huviharidus
Huviharidus on teadmiste, oskuste, vilumuste, väärtuste ja käitumisnormide kogum, mis on omandatud süsteemse juhendatud tegevuse käigus vaba tahte alusel tasemeõppest, täienduskoolitusest ja tööst vabal ajal ning mis loob võimalusi isiksuse mitmekülgseks arenguks.
5. osa HARIDUSE LIIGITUS TASEMETE ALUSEL
§ 14. Alusharidus
Alusharidus on teadmiste, oskuste, vilumuste ja käitumisnormide kogum, mis loob eeldused edukaks edasijõudmiseks igapäevaelus ja koolis.
§ 15. Põhiharidus
Põhiharidus on riigi haridusstandardiga ettenähtud kohustuslik üldharidusmiinimum. Põhihariduse omandamine loob eeldused ja annab õiguse jätkata õpinguid keskhariduse omandamiseks.
§ 16. Keskharidus
1)Keskharidus on haridustase, mis põhineb põhiharidusel. Keskharidus jaguneb üldkeskhariduseks ja kutsekeskhariduseks.
2)Üldkeskharidus on põhikooli ja gümnaasiumi riikliku õppekavaga kehtestatud nõuete kogum. Üldkeskhariduse omandamine loob eeldused ja annab õiguse jätkata õpinguid kõrghariduse omandamiseks.
3)Kutsekeskharidus on kutseharidusstandardi ja kutse- või erialade riiklike õppekavadega kehtestatud nõuete kogum. Kutsekeskhariduse omandamine loob eeldused ja annab õiguse asuda tööle õpitud kutse- või erialal või jätkata õpinguid kõrghariduse omandamiseks.
§ 17. Kõrgharidus
3)Haridust, mis põhineb üldkeskharidusel, kuid mida riiklikult ei tunnustata kõrgharidusena, loetakse kesk- ja kõrghariduse vahepealseks hariduseks ja seda nimetatakse keskerihariduseks.
7)Haridusasutus saab õiguse välja anda kõrgharidust tõendavaid dokumente, kui tema õppeprogrammid ja nende realiseerimise tingimused vastavad riigi haridusstandardile ja ta on saanud sellekohase riikliku tunnustuse.
§ 18. Täiendusharidus
 Täiendusharidus on üldhariduslikud ja kutsealased teadmised, oskused, vilumused ning kutsenõuetele vastavad käitumisnormid ja väärtused, mis on vajalikud olemasolevate säilitamiseks ja laiendamiseks.
6. osa ÕPPEASUTUSED
§ 19. Õppeasutuse mõiste ja liigitus
1)Õppeasutus on haridusasutus, kus toimub õpetamine ja õppimine vastavalt õppekavale.
2)Õppeasutused liigitatakse vastavalt neis omandatava hariduse ülesannetele ja tasemetele.
§ 19^1. Õppeasutuse nimi
1)Õppeasutuse nimi ei või olla õppeasutuse eesmärgi, tegevuse, kooli pidaja ega õigusliku vormi seisukohalt eksitav.
§ 20. Põhikoolid ja gümnaasiumid
1)Põhikoolis omandatakse põhiharidus.
2)Gümnaasiumis omandatakse üldkeskharidus.
3)Põhikoolide ja gümnaasiumide tegevuse alused kehtestatakse põhikooli- ja gümnaasiumiseadusega.
§ 21. Kutseõppeasutused
1)Kutseõppeasutuses omandatakse kutsekeskharidus või oskustöö tegemiseks vajalikud teadmised, oskused ja hoiakud mingil kutse- või erialal.
2)Kutseõppeasutuse tegevuse alused kehtestatakse kutseõppeasutuse seadusega.
§ 22. Rakenduskõrgkoolid
1)Rakenduskõrgkoolides omandatakse kõrgharidus.
2)Rakenduskõrgkoolide õigusliku seisundi kehtestavad kõrgharidusseadus ja rakenduskõrgkoolide põhimäärused.
§ 23. Ülikoolid
1)Ülikoolis omandatakse kõrgharidus.
2)Ülikoolide õigusliku seisundi kehtestavad kõrgharidusseadus, ülikoolide seadused ja põhikirjad.
§ 24. Koolieelsed lasteasutused
1)Alusharidus omandatakse põhiliselt kodus ning selle eest vastutavad vanemad või neid asendavad isikud. Perekondlikku kasvatust toetavad ja täiendavad koolieelsed lasteasutused.
2)Koolieelsete lasteasutuste õigusliku seisundi kehtestavad koolieelse lasteasutuse seadus ja nende põhikirjad.
§ 25. Huvikoolid
1)Huvikoolis omandatakse huviharidus.
2)Huvikoolide tegevuse alused kehtestatakse huvikooli seadusega.
§ 26. Täienduskoolitusasutused
Täienduskoolitusasutuste tegevuse alused kehtestatakse täiskasvanute koolituse seadusega.
7. osa HARIDUST TÕENDAVAD DOKUMENDID
§ 27. Haridust tõendava dokumendi liik ja vorm
Isiku haridust, kutset, eriala ja õppeasutuse lõpetamist tõendab tunnistus või diplom, mille vormi ja statuudi kinnitab Vabariigi Valitsus.
§ 27^1. Haridust tõendava dokumendi plankide ja medalite tellimise, väljastamise, tagastamise ning aruandluse korraldamine
1)Haridust tõendava dokumendi plankide ja medalite tellimise, väljastamise, tagastamise ning aruandluse korraldab Haridus- ja Noorteamet.
2)Haridust tõendava dokumendi plankide ja medalite tellimise, väljastamise, tagastamise ja aruandluse korra kehtestab Vabariigi Valitsus määrusega.
§ 28. Haridust tõendava dokumendi väljaandmise õigus
1)Haridust tõendava dokumendi väljaandmise õiguse annab õppeasutusele valdkonna eest vastutav minister.
2)Eesti Vabariik tunnistab haridust tõendavate dokumentidena tunnistusi, diplomeid ja ülikoolidiplomeid, mida õppeasutused on välja andnud Vabariigi Valitsuse kehtestatud tingimustel ja korras, samuti teistes riikides välja antud haridust tõendavaid dokumente.
2^1)Õppeasutuste antavate akadeemiliste kraadide nimetused kehtestab Vabariigi Valitsus määrusega.
2^2)Eesti Vabariigi kvalifikatsioonide ja enne 1991. aasta 20. augustit endise NSV Liidu kvalifikatsioonide vastavuse kehtestab Vabariigi Valitsus määrusega.
3)Eesti Vabariigis kehtivad haridust tõendavate dokumentidena tunnistused, diplomid ja ülikoolidiplomid, mis on välja antud enne käesoleva seaduse jõustumist Eesti Vabariigi territooriumil ja teistes riikides.
4)Haridust tõendavate dokumentide väljaandmist Eestis kontrollib Haridus- ja Teadusministeerium.
§ 28^1. Akadeemiline tunnustamine
1)Välisriigi haridust tõendavate dokumentide hindamisel ja akadeemilisel tunnustamisel juhindutakse riikidevahelistest kokkulepetest, kõrgharidustunnistuste ja kõrgharidusele juurdepääsu võimaldavate tunnistuste Euroopa regioonis tunnustamise konventsioonist (RT II 1998, 7, 14), selle konventsiooniga siduvatest dokumentidest ning käesoleva paragrahvi lõike 2 alusel kehtestatud Vabariigi Valitsuse määrusest.
2)Välisriigi haridust tõendavate dokumentide hindamise ja akadeemilise tunnustamise ning välisriigi haridussüsteemis antud kvalifikatsiooni nimetuse kasutamise tingimused ja korra kehtestab Vabariigi Valitsus määrusega.
8. osa HARIDUSASUTUSTE TEGEVUSE ÕIGUSLIKUD ALUSED
§ 29. Haridusasutuste õiguslik seisund
1)Haridusasutuse õigusliku seisundi kehtestavad õigusaktid ja tema põhikiri või põhimäärus.
2)Haridusasutused on õpetamise ja kasvatamise korraldamisel ning raha ja vara kasutamisel õigusaktides kehtestatud piires iseseisvad.
§ 30. Haridusasutuse alluvus
1)Riigiharidusasutused alluvad Haridus- ja Teadusministeeriumile või mõnele teisele täidesaatvale riigivõimuorganile, munitsipaalharidusasutused alluvad kohalikule omavalitsusele.
2)Erakoolid alluvad neid asutanud juriidilisele või füüsilisele isikule.
§ 31. Haridusasutuste finantseerimine
1)Avalikke haridusasutusi ja avalik-õiguslikke ülikoole finantseeritakse riiklikest, munitsipaal- ja omavahenditest.
2)Riiklikest vahenditest finantseeritakse haridusasutusi vastavalt eelarveseadusele ja Vabariigi Valitsuse kehtestatud korrale.
3)Juriidilistele ja füüsilistele isikutele kuuluvaid haridusasutusi, mille ülalpidamisest võtab osa riik, kontrollivad Haridus- ja Teadusministeerium, Riigikontroll ja kohalik omavalitsus vastavalt nende pädevusele.
4)Haridusasutuste omavahenditeks on tulud tasulistest teenustest, tootmis- ja teadustegevusest, lepingulisest kaadriväljaõppest, sponsorite ning üksikisikute annetustest ja muudest laekumistest. 
§ 32. Haridusasutuste juhtimine
1)Haridusasutust juhib juhataja, direktor või rektor. Haridusasutuse juhi määrab ametisse omanik, kui haridusasutuse põhikirjas ei ole ette nähtud teisiti.
2)Haridusasutuse juhi õigused ja kohustused kehtestatakse vastavates õigusaktides ja haridusasutuse põhikirjas.
3)Haridusasutuse hoolekogu, kuratoorium, volikogu, õppe- või teadusnõukogu tegutseb oma põhimääruse või haridusasutuse põhikirja alusel.
4)Haridusasutuse probleemide lahendamisele kaasatakse õpilaste või üliõpilaste omavalitsus haridusasutuse põhikirjas ettenähtud korras.
§ 33. Õpilaste ja üliõpilaste õiguslik seisund
1)Õpilaste ja üliõpilaste õigused ja kohustused kehtestatakse vastavates õigusaktides ning haridusasutuste põhikirjas.
2)Õpilastele ja üliõpilastele kehtestatakse õigusaktides riiklikke soodustusi õppevahendite soetamiseks, toitlustamiseks, meditsiiniabiks, ühiselamute ja ühissõidukite kasutamiseks, laenude ja stipendiumide saamiseks.
3)Avalikud haridusasutused võimaldavad oma õpilastel ja üliõpilastel kasutada oma asutuse õpperuume ja -vahendeid ning spordi- ja kultuurirajatisi tasuta.
4)Kohalik omavalitsus, samuti juriidilised ning füüsilised isikud võivad anda õpilastele ja üliõpilastele abi ning lisasoodustusi.
§ 34. Pedagoogide õiguslik seisund
§ 34^1. Riigikeeleõpetaja
§ 35. Haridusasutuse vara
1)Haridusasutusele peab olema tagatud õppe ja kasvatuse korraldamiseks vara, mille moodustavad tema omandis olevad või talle omaniku poolt sihtotstarbelisse kasutusse ja valdusse antud maa, hooned, rajatised, seadmed, inventar ja muud ainelised väärtused. Ülikooli vara õigusliku seisundi sätestavad kõrgharidusseadus ja ülikooli kohta käivad seadused.
3)Haridusasutus loob vastavalt oma võimalustele õpilastele ja üliõpilastele koha õpilaskodus või ühiselamus, kui see on vajalik hariduse kättesaadavuse tagamiseks.
8^1. osa HARIDUSSTIPENDIUMID JA -PREEMIAD
§ 35^1. Haridusstipendiumide ja -preemiate määramine
1)Vabariigi Valitsus määrab silmapaistvate töösaavutuste eest riiklikke hariduspreemiaid ja valdkonna eest vastutav minister määrab haridusvaldkonna arengu ergutamiseks riiklikke haridusstipendiume.
2)Riiklike haridusstipendiumide ja -preemiate määramise tingimused ning korra kehtestab Vabariigi Valitsus määrusega.
9. osa VÄLISRIIKIDE KODANIKE ÕIGUS SAADA HARIDUST EESTI VABARIIGIS
§ 36. Välisriikide kodanike õigus haridusele
Välisriikide kodanikud omandavad Eesti Vabariigis hariduse käesoleva seaduse, Eesti Vabariigi rahvusvaheliste lepete ja haridusasutuste põhikirjades ettenähtud korras.
9^1. osa ÕPPELAEN
§ 36^1.  § 36^5. 
9^2. osa EESTI HARIDUSE INFOSÜSTEEM
§ 36^6. Eesti hariduse infosüsteem
1)Eesti hariduse infosüsteem on andmekogu, mille eesmärk on:
1)tagada andmed hariduspoliitiliste ja rahastamisotsuste tegemiseks;
2)anda õppe- ja haridusasutustele ning avalikkusele usaldusväärset teavet haridussüsteemi ja selle osapoolte kohta;
3)tagada andmed õppijatele tugiteenuste osutamiseks ja toetuste andmiseks;
4)anda usaldusväärset teavet haridusstatistika ja uuringute tegemiseks ning strateegiliseks juhtimiseks;
5)võimaldada õppeasutustes toimuva õppetöö välishindamist;
6)dokumenteerida ja menetleda õppe- ja haridusasutuste majandustegevusteateid, koolitus- ja tegevuslubasid, registreeringuid, õppe läbiviimise õiguse andmeid ning õppekavasid ja residentuuri programme.
2)Eesti hariduse infosüsteemi vastutav töötleja on Haridus- ja Teadusministeerium ning volitatud töötleja määratakse andmekogu põhimääruses.
2^2)Eesti hariduse infosüsteemis töödeldakse andmeid:
1)õppijate, õpetajate ja õppejõudude kohta;
2)haridust tõendavate dokumentide kohta;
3)õppe- ja haridusasutuste kohta;
4)õppekavade ja residentuuri programmide, majandustegevusteadete, õppe läbiviimise õiguse, registreeringute, koolitus- ja tegevuslubade ning välishindamise tulemuste kohta;
5)õppijatele ja õpetajatele suunatud tugiteenuste ja toetuste kohta.
2^3)Eesti hariduse infosüsteemi põhimääruses võib täpsustada käesoleva paragrahvi lõikes 2^2  nimetatud andmete koosseisu ja andmekogusse kandmise korda.
2^4)Eesti hariduse infosüsteemi kantud andmetel on informatiivne ja statistiline tähendus.
3^1)Hariduse Infosüsteemi kaudu luuakse kõigile soovijaile võimalus tutvuda koolieelsete lasteasutuste, põhikoolide, gümnaasiumide, kutseõppeasutuste ja täienduskoolitusasutuste tegevusnäitajatega.
3^2)Käesoleva paragrahvi lõikes 3^1  nimetatud tegevusnäitajad kehtestab valdkonna eest vastutav minister määrusega.
4)Eesti hariduse infosüsteemi asutab ning selle põhimääruse, sealhulgas andmete koosseisu ja säilitamise tähtaja, kehtestab Vabariigi Valitsus määrusega.
5)Eesti hariduse infosüsteemi alamregistriks olevale õppekavade ja koolituslubade alamregistrile kohaldatakse majandustegevuse seadustiku üldosa seaduses registri kohta sätestatut, arvestades käesolevas seaduses sätestatud erisusi.
10. osa HARIDUSSEADUSE RAKENDAMINE
§ 37. Rakendamine
1)Kehtestada «Eesti Vabariigi haridusseadus» 1992. aasta 30. märtsist.
3)Vabariigi valitsusel ja valdkonna eest vastutaval ministril on õigus anda määrusi käesoleva seaduse alusel ja täitmiseks.
4)Käesoleva seaduse § 5 lõike 2 punkt 6 jõustub 2002. aasta 1. jaanuaril.
5)Käesoleva seaduse § 36^1  lõikeid 6^1 –6^4  rakendatakse:
1)2004. aastal vanemale, kes kasvatab kuni 1-aastast last;
2)2005. aastal vanemale, kes kasvatab kuni 2-aastast last;
3)2006. aastal vanemale, kes kasvatab kuni 3-aastast last;
4)2007. aastal vanemale, kes kasvatab kuni 4-aastast last;
5)2008. aastast alates vanemale, kes kasvatab kuni 5-aastast last.
6)Õppelaenu osalise kustutamise taotluse menetlemisel kohaldatakse taotluse esitamise ajal kehtinud õigust. Kui isik esitas käesoleva seaduse § 36^1  lõike 6^1  alusel õppelaenu osalise kustutamise taotluse, mille puhul ei ole võimalik õppelaenu kustutamisel arvestada õppeaastaid õpingute alustamisest alates, kohaldatakse taotluse menetlemisel § 36^1  lõigetes 6^1 –6^8  sätestatut.
7)Eesti Vabariigi haridusseaduse 2003. aasta 28. juunil jõustunud muudatusi rakendatakse järgmiselt:
1)kui laenusaajal oli muudatuste jõustumise hetkel alla 3-aastane laps või ta oli ajateenistuses või 80–100 protsendi ulatuses püsivalt töövõimetu ning kui laenusaaja esitas taotluse pärast muudatuste jõustumise kuupäeva käesoleva seaduse § 36^4  lõike 4 alusel või töövõimetuslehe käesoleva seaduse § 36^2  lõike 5^1  alusel, kohaldatakse laenusaaja suhtes 2003. aasta 28. juunil jõustunud redaktsiooni;
2)kui laenusaaja eksmatrikuleeriti enne 2003. aasta 28. juunit, rakendatakse laenusaaja suhtes eksmatrikuleerimise ajal kehtinud Eesti Vabariigi haridusseaduse redaktsiooni.
Eesti Kultuurkapitali seadus
§ 1. Eesti Kultuurkapital
1)Eesti Kultuurkapital (edaspidi Kultuurkapital)on avalik-õiguslik juriidiline isik, kelle tegevuse eesmärk on kunstide, rahvakultuuri, kehakultuuri ja spordi ning kultuuriehitiste rajamise ja renoveerimise toetamine rahaliste vahendite sihipärase kogumise ja sihtotstarbelise jagamise kaudu.
2)Rahvakultuur käesoleva seaduse mõttes hõlmab rahvakunsti, sealhulgas traditsioonilisi (folkloorseid)rahvakunstialasid, seltsielu ning vabaharidust.
3)Kultuurkapital juhindub käesolevast seadusest ning muudest õigusaktidest.
3^1)Käesolevas seaduses ettenähtud haldusmenetlusele kohaldatakse haldusmenetluse seaduse (RT I 2001, 58, 354)sätteid, arvestades käesoleva seaduse erisusi.
4)Kultuurkapitali tegevus lõpetatakse seadusega.
5)Kultuurkapital registreeritakse riigi- ja kohaliku omavalitsuse asutuste riiklikus registris selle registri põhimääruses sätestatud korras.
§ 2. Kultuurkapitali ülesanded
1)Kultuurkapitali ülesanded on:
1)toetada kunstide ja spordi edendamise, tutvustamise ja populariseerimise projekte, loomingulisi ühendusi, kultuuri- ja spordialaseid teadusuuringuid ning soodustada kunstide, rahvakultuuri ning kehakultuuri ja spordi arengut;
2)toetada silmapaistnud kunsti- ja sporditegelasi, kunsti- ja sporditegelaste surma puhul nende perekondi;
3)toetada mingil kultuuri- või spordialal andekaid ja arenguvõimelisi isikuid ning võimaldada neile enesetäiendamist;
4)toetada kunsti- ja sporditegelaste mälestuse jäädvustamist;
5)toetada riiklikult tähtsate kultuuriehitiste rajamist ja renoveerimist.
2)Käesoleva paragrahvi lõikes 1 nimetatud ülesannete täitmiseks maksab Kultuurkapital preemiaid ja stipendiume, mida käsitatakse riigipreemiate ja riigieelarvest makstavate stipendiumidena.
3)Käesoleva paragrahvi lõikes 1 nimetatud ülesannete täitmiseks maksab Kultuurkapital projekti-, tegevus-, investeeringu-, elutöö-, juubeli-, ravimi- ja matusetoetust ning loometöötasu.
3^1)Loometöötasu, mille maksmise eesmärk on võimaldada käesolevas seaduses sätestatud kultuurivaldkondade erialaselt aktiivsel loomingulises tippvormis loomeinimesel pühenduda konkreetsele loomingulisele tegevusele või tööle, mille eesmärk on luua eesti kultuuri arenguks oluline autori- või esitajaõiguse alla kuuluv teos, maksmiseks sõlmitakse käsundusleping.
3^2)Käesoleva paragrahvi lõike 3^1  alusel makstav loometöötasu jagatakse loomeperioodi kuude arvuga ja makstakse välja igas kuus.
4)Käesoleva paragrahvi lõigetes 2 ja 3 nimetatud preemiate, stipendiumide, toetuste ja lõikes 3^1  nimetatud loometöötasu maksmise täpsemad alused, taotlemise ja taotluse menetlemise ning toetuse ja loometöötasu tagasinõudmise korra kinnitab Kultuurkapitali nõukogu.
II. peatükk KULTUURKAPITALI VARA
§ 3. Kultuurkapitali omand
Kultuurkapital valdab, kasutab ja käsutab oma vara käesolevas seaduses ja muudes õigusaktides sätestatud korras ja tingimustel.
§ 4. Kultuurkapitali vara
1)Kultuurkapitali vara moodustub:
1)laekumistest vastavalt alkoholiaktsiisi seadusele (RT I 2000, 58, 375; 102, 676; 2001, 88, 531; 2002, 90, 521; 2003, 2, 17)ja tubakaaktsiisi seadusele (RT I 1994, 54, 901; 2001, 51, 296; 87, 528; 88, 531; 2003, 2, 17);
2)laekumistest hasartmängumaksust vastavalt hasartmängumaksu seadusele (RT I 2002, 28, 158; 90, 521);
3)Kultuurkapitali heaks tehtavatest varalistest annetustest ja pärandustest;
4)Kultuurkapitali vara paigutamisest saadavast tulust;
5)muust majandustegevusest saadavast tulust;
6)muudest laekumistest.
2)Kultuurkapitali tegevuse jätkusuutlikkuse tagamiseks eraldab nõukogu osa varast põhikapitali täiendamiseks. Põhikapitali vähendada ei tohi.
§ 4^1. Kultuurkapitali vara kasutamine
1)Kultuurkapital kasutab oma vara üksnes käesolevas seaduses sätestatud eesmärgil.
2)Sihtotstarbelisi annetusi ja pärandusi võib kasutada ainult annetaja või pärandaja näidatud eesmärgil.
3)Kultuurkapitali aastatulust eraldab Kultuurkapitali nõukogu pärast põhikapitali täiendamist ja hasartmängumaksu seaduse alusel sihtotstarbeliselt laekunud summade eraldamist 75 protsenti sihtkapitalide käsutusse ning 25 protsenti maakondlike ekspertgruppide käsutusse maakonna kultuurivaldkonna projektide finantseerimiseks ja Kultuurkapitali nõukogule kultuurivaldkondade vaheliste projektide finantseerimiseks ning halduskuludeks.
4)Kultuurkapitali vara võib paigutada vastavalt käesolevas seaduses sätestatud nõuetele ja nõukogu otsustele, tagades Kultuurkapitali eesmärkide täitmiseks vajaliku varade säilimise, likviidsuse ja tootlikkuse ning riskide hajutamise.
§ 6. Kultuurkapitali majandustegevus ja eelarve
1)Kultuurkapitalil on õigus käesolevas seaduses ettenähtud ülesannete täitmiseks:
1)omandada ja võõrandada kinnis- ja vallasvara;
2)anda rendile kinnis- ja vallasasju;
3)korraldada tuluüritusi ja seaduses sätestatud alustel loteriisid;
4)levitada oma sümboolikaga tooteid.
2)Kultuurkapital ei või võtta kohustusi, mis ei tulene käesolevast seadusest, sealhulgas ei või võtta laenu ega tagada teiste isikute võlakohustuste täitmist ega pantida vara. Kultuurkapital ei või anda laenu ega asutada eraõiguslikke juriidilisi isikuid ega neis osaleda.
3)Kultuurkapitali kõigi tulude ja kulude kohta koostatakse tasakaalus eelarve, mis peab vastama finantsplaanile, riigieelarve seaduse §-s 6 esitatud eelarvepositsiooni reeglitele, §-s 10 esitatud netovõlakoormuse reeglile ning § 11 alusel kehtestatud piirangutele.
§ 6^1. Kultuurkapitali vara paigutamine ja selle piirangud
1)Kultuurkapital võib korraldada vara paigutamist vahetult või teha seda varahalduri kaudu. Varahalduri leidmisel ei pea kohaldama riigihangete seadust.
2)Varahalduriks võivad olla:
1)Eesti Pank;
2)Rahandusministeerium;
3)Eestis registreeritud äriühing või selle filiaal, kellel on õigus tegutseda fondivalitseja, krediidiasutuse või investeerimisühinguna.
3)Kultuurkapitali vara võib paigutada krediidiasutuste hoiustesse, väärtpaberituru seaduse (RT I 2001, 89, 532; 2002, 23, 131; 63, 387; 102, 600; 105, 612)§ 2 lõike 1 punktides 2, 4 ja 5 nimetatud väärtpaberitesse ning kinnisvarasse. Investeeringutest tulenevate riskide maandamiseks võib Kultuurkapital omandada väärtpaberituru seaduse § 2 lõike 1 punktis 6 nimetatud väärtpabereid ja teha tuletistehinguid.
4)Kultuurkapitalile kuuluvate käesoleva paragrahvi lõikes 3 nimetatud väärtpaberite ning kinnisvara väärtus ei või moodustada rohkem kui 100 protsenti Kultuurkapitali põhikapitalist.
5)Kultuurkapitalile kuuluvate investeerimisfondide osakute puhasväärtus ei või olla kokku suurem kui 35 protsenti Kultuurkapitali põhikapitalist, kusjuures osakuid võib omandada investeerimisfondidelt, mille vara võib vastavalt fondi tingimustele otseselt või läbi teiste investeerimisfondide investeerida väärtpaberituru seaduse § 2 lõike 1 punktides 1 ja 3 nimetatud väärtpaberitesse.
6)Kultuurkapital ei või omada kinnisvara soetusväärtuses rohkem kui 10 protsendi ulatuses Kultuurkapitali põhikapitalist.
7)Ühte krediidiasutusse paigutatud hoius ei või moodustada rohkem kui 40 protsenti Kultuurkapitali varast.
8)Ühe isiku ja selle isikuga ühte kontserni kuuluvate isikute poolt emiteeritud väärtpaberite väärtus ei või kokku moodustada rohkem kui 20 protsenti Kultuurkapitali põhikapitalist.
§ 6^2. Piirangud tehingute tegemisel huvitatud isikutega
1)Huvitatud isikud käesoleva seaduse tähenduses on:
1)Kultuurkapitali nõukogu liige, juhataja ja teised Kultuurkapitali töötajad ning Kultuurkapitali audiitor;
2)käesoleva lõike punktis 1 nimetatud isikuga seotud isik korruptsioonivastase seaduse tähenduses.
2)Kultuurkapitalil on keelatud võõrandada Kultuurkapitali vara huvitatud isikutele või omandada neilt vara Kultuurkapitali vahendite arvel teisiti kui väärtpaberibörsi või muu organiseeritud avaliku väärtpaberituru vahendusel või avalikul enampakkumisel.
3)Kultuurkapitali nõukogu liige ei saa taotleda Kultuurkapitalilt toetust ega stipendiumi.
§ 6^3. Kultuurkapitali finantsplaan
1)Kultuurkapital koostab igal aastal finantsplaani, mis on aluseks Kultuurkapitali eelarve koostamisel.
2)Finantsplaan koostatakse ja esitatakse riigieelarve seaduse §-s 12 sätestatud nõuete kohaselt.
§ 8. Kultuurkapitali tegevuse kontrollimine
1)Kultuurkapitali tegevust kontrollib Riigikontroll vastavalt Riigikontrolli seadusele.
2)Kultuurkapitali nõukogu kutsub Kultuurkapitali tegevuse kontrollimiseks audiitori.
3)Kultuurkapitali nõukogu esitab Riigikogule kirjalikult kord aastas aruande käesoleva seaduse § 11 lõike 2 punkti 4 ja lõike 2^2  alusel otsustatud riiklikult tähtsate kultuuriehitiste ehitamise kohta.
§ 9. Raamatupidamine
1)Kultuurkapital lähtub raamatupidamise korraldamisel raamatupidamise seadusest (RT I 2002, 102, 600)ja teistest õigusaktidest.
2)Kultuurkapitali majandusaasta algab 1. jaanuaril ja lõpeb 31. detsembril.
III. peatükk KULTUURKAPITALI STRUKTUUR JA JUHTIMINE
§ 10. Sihtkapitalid
1)Kultuurkapitali koosseisu kuuluvad sihtkapitalid järgmistele kultuurialadele:
1)kirjandus;
2)helikunst;
3)kujutav ja rakenduskunst;
4)arhitektuur;
5)näitekunst;
6)audio-visuaalne kunst;
7)rahvakultuur;
8)kehakultuur ja sport.
2)Sihtkapital on Kultuurkapitali struktuuriüksus, kelle ülesanne on Kultuurkapitali nõukogu poolt konkreetsele kultuurivaldkonnale eraldatud raha jaotamine esitatud taotluste alusel ja omal algatusel.
§ 10^1. Maakondlikud ekspertgrupid
1)Maakondlik ekspertgrupp (edaspidi ekspertgrupp)on igas maakonnas tegutsev Kultuurkapitali struktuuriüksus, kelle ülesanne on Kultuurikapitali nõukogu poolt maakonna kultuurivaldkonnale eraldatud raha jaotamine esitatud taotluste alusel ja oma algatusel.
2)Ekspertgrupp:
1)jaotab ekspertgrupi käsutusse eraldatud raha;
2)esitab Kultuurkapitali nõukogule oma algatusel maakonna kultuurivaldkonna projekte toetuse määramiseks;
3)koostab oma tegevusest aastaaruande Kultuurkapitali nõukogule.
§ 11. Kultuurkapitali nõukogu
1)Kultuurkapitali tegevust juhib 11-liikmeline nõukogu, kelle koosseisu kuuluvad:
1)valdkonna eest vastutav minister esimehena;
2)valdkondade eest vastutavate ministrite nimetatud esindaja;
3)iga sihtkapitali nõukogu nimetatud esindaja.
2)Kultuurkapitali nõukogu:
1)kehtestab Kultuurkapitali varade paigutamise ja muude tehingute tegemise korra, nähes ette finantsriskide juhtimise piirangud vara liikide, valuutade struktuuri, instrumentide ja investeeringute kestuse ning muude investeerimistunnuste lõikes;
2)jaotab aastatulu vastavalt käesoleva seaduse § 4^1  lõikele 3;
3)otsustab kultuurivaldkondade vaheliste projektide rahastamise, samuti sihtkapitalide ja ekspertgruppide algatatud projektide rahastamise;
4)jaotab hasartmängumaksu seaduse alusel kultuuriehitistele sihtotstarbeliselt laekunud summad vastavalt Riigikogu otsusega kinnitatud riiklikult tähtsate kultuuriehitiste rajamise ja renoveerimise pingereale;
5)määrab kindlaks sihtkapitalide ja ekspertgruppide poolt jaotatavate toetuste ja loometöötasude piirmäärad aastas ja kvartalis;
6)analüüsib ekspertgruppide, sihtkapitalide ja Kultuurkapitali tegevuse tulemusi;
7)korraldab iga-aastaste ülevaadete avaldamist Kultuurkapitali tegevuse kohta;
8)võtab tööle ja vabastab Kultuurkapitali siseaudiitori;
9)võtab vastu Kultuurkapitali aastaeelarve, kinnitab finantsplaani ja auditeeritud majandusaasta aruande;
10)määrab Kultuurkapitali halduskuludeks ettenähtud vahendite hulgas eraldi siseauditi jaoks ettenähtud eelarve ja kinnitab siseaudiitori tööplaani;
11)määrab sihtkapitalide nõukogude liikmetele ja ekspertgruppide liikmetele makstava tasu suuruse ja maksmise korra;
12)kinnitab Kultuurkapitali struktuuri;
13)nimetab ja vabastab Kultuurkapitali juhataja;
14)teostab järelevalvet juhataja, sihtkapitalide ja ekspertgruppide tegevuse üle;
15)annab arvamusi ja teeb ettepanekuid muudes kunstide ja rahvakultuuri ning kehakultuuri ja spordi arendamist puudutavates küsimustes, mis seonduvad käesolevas seaduses sätestatud ülesannete täitmisega;
16)valib käesoleva seaduse § 6^ 1  lõikes 1 mainitud varahalduri ja kinnitab temaga sõlmitava lepingu tingimused;
17)otsustab juhataja ettepanekul kinnisvara omandamise ja võõrandamise.
2^1)Kultuurkapitali nõukogu võib käesoleva paragrahvi lõike 2 punktis 4 nimetatud ülesannet täites toetada üheaegselt mitut objekti ja toetada pingereas tagapool asuvat objekti varem kui pingereas eespool asuvat objekti, kui see ei mõjuta pingereas eespool oleva objekti valmimist. Pingereas tagapool asuvat objekti võib toetada varem kui eespool asuvat objekti juhul, kui pingereas eespool oleva objekti ettevalmistus ei võimalda toetuse eraldamist.
2^2)Kultuurkapitali nõukogu võib kultuuriministri ettepanekul piisavate rahaliste vahendite olemasolu korral lisaks käesoleva paragrahvi lõike 2 punktis 4 nimetatud kultuuriehitistele otsustada ühe riiklikult tähtsa kultuuriehitise rahastamise, kui see ei mõjuta Riigikogu otsusega kinnitatud riiklikult tähtsate kultuuriehitiste valmimist.
2^3)Käesoleva paragrahvi lõikes 2^2  nimetatud kultuuriehitis peab olema kultuurivaldkonna strateegilisi eesmärke täitev riiklikult tähtis objekt.
2^4)Enne käesoleva paragrahvi lõikes 2^2  nimetatud ettepaneku tegemist esitab kultuuriminister selle heakskiitmiseks Riigikogu kultuurikomisjonile.
2^5)Käesoleva paragrahvi lõike 2 punktis 4 sätestatud Riigikogu otsuse ja lõikes 2^2  nimetatud Kultuurkapitali nõukogu otsuse tegemiseks esitab ettepaneku tegija eelnevalt võimalikult täpse ülevaate planeeritud ehitisest, selle funktsioonidest, kultuuripoliitilisest olulisusest, kavandatud tegevustest, kooskõlast muude õigusaktidega ja ehitamise ajagraafikust.
2^6)Kultuurkapitali nõukogu võib käesoleva paragrahvi lõike 2^2  alusel uue otsuse teha juhul, kui sama lõike alusel otsustatud eelmise kultuuriehitise valmimiseks ettenähtud kõik väljamaksed on tehtud.
3)Nõukogu volituste tähtaeg on kaks aastat.
4)Nõukogu koosseisu kinnitab Vabariigi Valitsus.
§ 12. Kultuurkapitali nõukogu liikmed
1)Nõukogu liikmed täidavad oma ülesandeid kuni nõukogu uue koosseisu kinnitamiseni. Nõukogu liikmed, välja arvatud valdkonna eest vastutav minister, võivad osaleda ainult kahe järjestikuse nõukogu koosseisus.
2)Nõukogu liige arvatakse nõukogu koosseisust välja tagasikutsumisel, tema avalduse alusel või surma korral.
3)Kultuurkapitali nõukogu liige saab tasu nõukogu tööga seotud ülesannete täitmise eest. Tasu suuruse kinnitab Vabariigi Valitsus Kultuurkapitali nõukogu esimehe ettepanekul ning tasu makstakse Kultuurkapitali eelarvest halduskuludeks ettenähtud vahenditest. Tasu ei maksta Kultuurkapitali nõukogu esimehele.
4)Nõukogu liikmed valivad endi hulgast nõukogu aseesimehe.
§ 13. Kultuurkapitali nõukogu töökord
1)Nõukogu istungi kutsub kokku esimees vastavalt vajadusele, kuid mitte harvemini kui üks kord kvartalis. Nõukogu liikmeid informeeritakse istungist kirjalikult vähemalt 20 päeva ette.
2)Nõukogu erakorraline istung kutsutakse kokku kahe nädala jooksul, kui seda nõuab vähemalt kuus nõukogu liiget.
3)Nõukogu on otsustusvõimeline, kui kohal viibib vähemalt kuus nõukogu liiget, sealhulgas esimees või aseesimees.
4)Nõukogu võtab vastu otsuseid istungil viibivate liikmete lihthäälteenamusega. Käesoleva seaduse § 11 2. lõike punktides 1–5, 8–13, 16 ja 17 toodud küsimuste puhul võetakse otsused vastu nõukogu koosseisu lihthäälteenamusega.
4^1)Nõukogu võtab käesoleva seaduse § 11 lõikes 2^2  nimetatud otsuse vastu nõukogu koosseisu kolmeneljandikulise häälteenamusega.
5)Nõukogu otsused protokollitakse ning tehakse ühe nädala jooksul teatavaks sihtkapitalide nõukogudele.
§ 13^1. Nõukogu liikme vastutus
1)Nõukogu liikmed vastutavad käesoleva seaduse nõuete rikkumise, samuti oma kohustuste täitmata jätmise tõttu Kultuurkapitalile süüliselt tekitatud kahju eest solidaarselt.
2)Nõukogu liige vabaneb Kultuurkapitali ees vastutusest, kui ta on ebaseadusliku tegevuse aluseks oleva otsuse vastuvõtmisel jäänud eriarvamusele ning eriarvamus on kantud protokolli või kui ta ei osalenud istungil, kus selline otsus vastu võeti.
3)Nõukogu liikme vastu esitatava nõude aegumistähtaeg on viis aastat kohustuse rikkumisest.
§ 14. Sihtkapitali nõukogu
1)Iga sihtkapitali tegevust korraldab selle sihtkapitali nõukogu, kuhu kuulub seitse vastaval kultuurialal tegutsevat isikut, kelle on esitanud selle kultuuriala ühendused.
2)Sihtkapitali nõukogu koosseisu kinnitab valdkonna eest vastutav minister.
3)Sihtkapitali nõukogu:
1)nimetab sihtkapitali esindaja Kultuurkapitali nõukogusse;
2)jaotab sihtkapitali käsutusse eraldatud raha;
3)esitab Kultuurkapitali nõukogule kultuurivaldkondade vaheliste ürituste projekte toetuse määramiseks;
4)jälgib sihtkapitali poolt määratud toetuste ja loometöötasude sihipärast kasutamist;
5)koostab aastaaruande sihtkapitali tegevusest;
6)teeb ettepanekuid Kultuurkapitali nõukogule;
7)täidab muid Kultuurkapitali nõukogu poolt antud ülesandeid.
4)Nõukogul on õigus tagasi kutsuda oma esindaja Kultuurkapitali nõukogust.
5)Nõukogu volituste tähtaeg on kaks aastat.
§ 15. Sihtkapitali nõukogu liikmed
1)Nõukogu liikmed täidavad oma ülesandeid kuni nõukogu uue koosseisu kinnitamiseni. Sama isik võib järjest kuuluda sihtkapitali nõukogu kahte koosseisu.
2)Nõukogu liige arvatakse nõukogu koosseisust välja tagasikutsumisel, tema avalduse alusel või surma korral. Vabanenud nõukogu liikme asemele kinnitatakse uus esindaja vastavalt käesoleva seaduse § 14 1. lõikele.
4)Nõukogu liikmed valivad endi hulgast nõukogu esimehe ja aseesimehe.
§ 16. Sihtkapitali nõukogu töökord
1)Sihtkapitali nõukogu iga koosseisu esimese koosoleku kutsub kokku valdkonna eest vastutav minister, edaspidi sihtkapitali nõukogu esimees vastavalt vajadusele, kuid mitte harvem kui üks kord kvartalis. Nõukogu liikmeid informeeritakse istungist kirjalikult vähemalt 10 päeva ette.
2)Erakorraline nõukogu koosolek kutsutakse kokku kahe nädala jooksul, kui seda nõuavad vähemalt neli tema liiget.
3)Nõukogu on otsustusvõimeline, kui kohal viibib vähemalt viis nõukogu liiget, sealhulgas esimees või aseesimees.
4)Nõukogu võtab vastu otsuseid istungil viibivate liikmete lihthäälteenamusega.
5)Nõukogu otsused protokollitakse ning tehakse teatavaks ühe nädala jooksul Kultuurkapitali juhatajale.
6)Nõukogu otsuseid ei vaidlustata, välja arvatud juhud, kui on rikutud käesoleva paragrahvi 3. ja 5. lõiget.
§ 16^1. Ekspertgrupi liikmed ja töökord
1)Ekspertgrupp koosneb viiest liikmest ja selle koosseisu kinnitab Kultuurkapitali nõukogu kaheks aastaks maakonna kultuurivaldkonnas tegutsevate isikute hulgast.
2)Ekspertgrupi liikmete ja töökorra kohta kohaldatakse käesoleva seaduse §-des 15 ja 16 sihtkapitali nõukogude kohta sätestatut, arvestades käesolevast paragrahvist tulenevaid erisusi.
3)Ekspertgrupi liikmed täidavad oma ülesandeid kuni uue koosseisu kinnitamiseni Kultuurkapitali nõukogu poolt. Liikme koosseisust väljaarvamisel nimetab nõukogu ekspertgrupi vabanenud kohale uue liikme vastava maakonna kultuurivaldkonnas tegutsevate isikute hulgast.
4)Ekspertgrupi iga koosseisu esimese koosoleku kutsub kokku Kultuurkapitali nõukogu esimees.
5)Ekspertgrupi koosolek on otsustusvõimeline, kui kohal viibib neli liiget, sealhulgas esimees või aseesimees. Erakorralise koosoleku kokkukutsumist võivad nõuda vähemalt kolm liiget.
§ 16^2. Juhataja
1)Kultuurkapitali juhib ja esindab juhataja, kelle nimetab nõukogu.
2)Juhataja volituste tähtaeg on kuni neli aastat.
3)Juhatajaga sõlmitakse leping, millega määratakse kindlaks juhataja õigused ja kohustused, temale makstava tasu suurus ning muud tegevuseks vajalikud tingimused. Lepingule kirjutab Kultuurkapitali poolt alla nõukogu esimees.
4)Nõukogul on õigus juhataja igal ajal tagasi kutsuda.
§ 16^3. Juhataja pädevus
Juhataja:
1)käsutab Kultuurkapitali nõukogu otsuste alusel Kultuurkapitali vara;
2)korraldab Kultuurkapitali nõukogu otsuste täitmist ning vastutab nende õiguspärase täitmise eest;
3)annab Kultuurkapitali nõukogule aru oma tegevusest ja esitab ülevaate Kultuurkapitali majanduslikust olukorrast neli korda aastas;
4)teavitab nõukogu kohe Kultuurkapitali majandusliku seisundi olulisest halvenemisest või muudest majandustegevusega seotud olulistest asjaoludest;
5)esitab Kultuurkapitali nõukogule Kultuurkapitali aastaeelarveprojekti ja auditeeritud majandusaasta aruande;
6)võtab tööle ja vabastab töölt Kultuurkapitali töötajad, välja arvatud siseaudiitori;
7)sõlmib lepingud Kultuurkapitalist toetuste saajatega vastavalt nõukogu, sihtkapitalide nõukogude ja ekspertgruppide otsustele;
8)kinnitab Kultuurkapitali töösisekorraeeskirjad ja asjaajamisjuhendi;
9)korraldab nõukogu koosolekute protokollimise ja tagab nõukogu, sihtkapitalide nõukogude ja ekspertgruppide otsuste üle arvestuse pidamise;
10)otsustab teiste juhtimisküsimuste üle, mis käesoleva seadusega ei ole antud nõukogu pädevusse.
§ 16^4. Juhataja vastutus
1)Juhataja vastutab oma kohustuse rikkumisega Kultuurkapitalile tekitatud kahju eest. Juhataja vabaneb vastutusest juhul, kui ta on tegutsenud vastavalt Kultuurkapitali nõukogu õiguspärasele otsusele.
2)Juhataja vastu esitatava nõude aegumistähtaeg on viis aastat kohustuse rikkumisest.
§ 16^5. Sisekontrolli süsteem ja siseaudit
1)Kultuurkapitali sisekontrollisüsteem hõlmab kõiki juhtimis- ja tegevustasandeid ning see peab tagama Kultuurkapitali tegevuse otstarbekuse, eesmärgipärasuse ja vastavuse õigusaktidele.
2)Kultuurkapitali siseauditi eest vastutab nõukogu poolt tööle võetud siseaudiitor. Vajadusel võib nõukogu luua vastava struktuuriüksuse siseaudiitori juhtimisel.
3)Siseauditi käigus hinnatakse:
1)Kultuurkapitali sisekontrollisüsteemi toimimist ja selle tõhusust;
2)nõukogu, sihtkapitalide ning maakondlike ekspertgruppide rahaeraldusi ja nende kasutamist;
3)juhtimismeetmete seaduslikkust, otstarbekust ja tõhusust;
4)vara kasutamise otstarbekust;
5)olemasolevate protseduurireeglite ja dokumenteerimise piisavust Kultuurkapitali õiguspärase tegevuse tagamiseks;
6)Riigikontrolli ettekirjutuste ja audiitori ettepanekute täitmist.
4)Siseaudiitoril on õigus tutvuda Kultuurkapitali iga dokumendiga ning saada suulisi ja kirjalikke selgitusi Kultuurkapitali juhatajalt ja töötajatelt ning igalt nõukogu, sihtkapitali nõukogu ja maakondliku ekspertgrupi liikmelt.
5)Siseaudiitor annab nõukogule aru oma tööplaani täitmisest kaks korda aastas ning teeb jooksvalt ettepanekuid puuduste kõrvaldamiseks ja vigade vältimiseks vajalike abinõude kohta.
6)Siseaudiitor peab viivitamatult teatama juhatajale ja nõukogu esimehele asjaoludest, mis viitavad õigusaktide rikkumisele või võivad kahjustada Kultuurkapitali vara või mainet.
IV. peatükk RAKENDUSLIKUD SÄTTED
§ 18. Kultuurkapitali tegevuse alustamine
1)Kultuuriminister kinnitab kolme kuu jooksul käesoleva seaduse jõustumisest arvates käesoleva seaduse §-s 10 sätestatud sihtkapitalide nõukogude koosseisud.
2)Vabariigi Valitsus kinnitab nelja kuu jooksul käesoleva seaduse jõustumisest arvates Kultuurkapitali nõukogu koosseisu.
§ 19. Muudatused varasemates õigusaktides
Kirikute ja koguduste seadus
§ 1. Seaduse reguleerimisala
1)Käesoleva seaduse ülesanne on põhiseadusega igaühele tagatud usuvabaduse teostamiseks sätestada kirikute, koguduste, koguduste liitude, kloostrite ja usuühingute liikmeks astumise kord ning nende tegevuse reguleerimine.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Usulised ühendused
1)Usulised ühendused on kirikud, kogudused, koguduste liidud ja kloostrid ning välislepingu alusel tegutseva kiriku institutsioonid.
2)Kirik käesoleva seaduse mõistes on episkopaalse struktuuriga ja kolme üldkirikliku usutunnistusega õpetuslikult seotud vähemalt kolme vabatahtlikult liitunud koguduse ühendus või on jaotatud vähemalt kolmeks koguduseks ja kes tegutseb põhikirja alusel, valitud või nimetatud juhatuse juhtimisel ning kantakse registrisse käesoleva seadusega ettenähtud juhtudel ja korras.
3)Kogudus käesoleva seaduse mõistes on ühte usku tunnistavate füüsiliste isikute vabatahtlik ühendus, kes tegutseb põhikirja alusel ja valitud või nimetatud juhatuse juhtimisel ning kantakse registrisse käesoleva seadusega ettenähtud juhtudel ja korras.
4)Koguduste liit käesoleva seaduse mõistes on vähemalt kolme vabatahtlikult liitunud ja ühte usku tunnistavate koguduste ühendus, kes tegutseb põhikirja alusel ja valitud või nimetatud juhatuse juhtimisel ning kantakse registrisse käesoleva seadusega ettenähtud korras.
5)Klooster käesoleva seaduse mõistes on ühte usku tunnistavate füüsiliste isikute vabatahtlik ühiseluline ühendus, kes tegutseb vastava kiriku või iseseisva põhikirja alusel ja valitud või nimetatud kloostriülema juhtimisel ning kantakse registrisse käesoleva seadusega ettenähtud juhtudel ja korras.
6)Välislepingu alusel tegutseva kiriku institutsiooni suhtes kohaldatakse käesolevat seadust sarnaselt kirikusse kuuluva koguduse kohta sätestatuga.
§ 3. Usulise ühenduse põhitegevus
1)Kiriku, koguduse, koguduste liidu ja kloostri põhitegevus on oma usu tunnistamine ja viljelemine, eeskätt jumalateenistuste, usuliste koosolekute ja talituste vormis, ning usutunnistusekohane või oikumeeniline moraali-, eetika-, haridus-, kultuuri-, diakoonia-, sotsiaalse rehabilitatsiooni alane või muu tegevus väljaspool kirikule või kogudusele iseloomulikke usuliste talituste ja teenistuste vorme.
2)Kiriku, koguduse, koguduste liidu ja kloostri eesmärk või põhitegevus ei või olla majandustegevuse kaudu tulu saamine.
3)Kiriku, koguduse, koguduste liidu ja nende asutuse juhatustel ning kloostriülemal on õigus anda usulise ühenduse tegevust puudutavaid akte vastavalt põhikirjas sätestatud korrale.
§ 4. Usuühing
1)Usuühing on mittetulundusühing, kelle põhitegevus on usutunnistusekohane või oikumeeniline moraali-, eetika-, haridus-, kultuuri-, diakoonia-, sotsiaalse rehabilitatsiooni alane tegevus väljaspool kirikule või kogudusele iseloomulikke usuliste talituste vorme ning kes ei pea olema seotud konkreetse kiriku, koguduste liidu või kogudusega.
2)Usuühing kantakse mittetulundusühingute ja sihtasutuste registrisse mittetulundusühingute seadusega ettenähtud korras. Usuühingu põhikirja seaduses sätestatud nõuetele vastavuse kindlakstegemiseks võib registrit pidava maakohus peatada registrisse kandmise menetluse kuni kaheks kuuks ning pöörduda seisukoha saamiseks ministeeriumi poole, kelle valitsemisalas on usuliste ühendustega seotud asjade korraldamine, või pädeva asutuse poole eksperdiarvamuse saamiseks.
§ 5. Õigusvõime
1)Usuline ühendus on eraõiguslik juriidiline isik, kelle suhtes kohaldatakse mittetulundusühingute seadust, kuivõrd käesolevast seadusest ei tulene teisiti.
2)Usulise ühenduse põhikirjas võib ette näha erisusi mittetulundusühingute seaduses liikmeskonna ja juhtimise kohta sätestatust, kui need tulenevad usulise ühenduse ajalooliselt väljakujunenud õpetusest ja struktuurist.
3)Usulise ühenduse ümberkujundamine teist liiki juriidiliseks isikuks ei ole lubatud.
4)Usulise ühenduse õigusvõime tekib tema kandmisega usuliste ühenduste registrisse (edaspidi register)ning lõpeb tema kustutamisega registrist, kui usulisel ühendusel puudub vara.
§ 6. Asukoht
1)Kiriku, koguduse ja koguduste liidu asukohaks on koht, kus asub kiriku, koguduse ja koguduste liidu juhatus, kui põhikirjaga ei ole ette nähtud teisiti. Kloostri asukohaks on koht, kus asub kloostri hoone või hoonete kompleks.
2)Kiriku, koguduse ja koguduste liidu juhatus asub Eestis, olenemata tema vaimuliku keskuse asukohast.
§ 7. Nimi
1)Usulise ühenduse nimi peab olema kirjutatud ladina tähtedega ja sisaldama vastavat sõna «kirik», «kogudus», «koguduste liit» või «klooster» ning selgelt erinema teistest mittetulundusühingute ja sihtasutuste registrisse kantud juriidiliste isikute nimedest ega või olla eksitav tegevuse eesmärgi, ulatuse ega õigusliku vormi osas. Usuline ühendus võib oma nimes kasutada sõnade «kogudus» või «koguduste liit» asemel vastavat omanimetust, kui see tuleneb usulise ühenduse ajalooliselt väljakujunenud nimekasutustavast.
3)Usuline ühendus, kelle huve on kahjustatud tema nime õigustamatu kasutamisega, võib nõuda selle õigustamatu kasutamise lõpetamist, samuti tekitatud kahju hüvitamist.
2. peatükk ÜKSIKISIKU USUVABADUS
§ 8. Üksikisiku õigused
1)Igal isikul on õigus vabalt valida, tunnistada ja kuulutada oma usulisi veendumusi, kui see ei kahjusta avalikku korda, tervist, kõlblust ega teiste inimeste õigusi ja vabadusi.
2)Keegi ei ole kohustatud andma andmeid oma usutunnistuse või kogudusse kuulumise kohta, välja arvatud kriminaalmenetluse käigus kahtlustatav, süüdistatav, kohtualune ja kannatanu.
3)Igal isikul on õigus lahkuda kogudusest, teatades enne oma otsusest koguduse juhatusele. Igal isikul on õigus lahkuda kloostrist, teatades enne oma otsusest kloostriülemale.
4)Piiratud teovõimega isiku usutunnistust või kuulumist kogudusse ei ole tema eestkostjal õigus muuta.
5)Õigus osaleda kiriku, koguduse või koguduste liidu juhatuse ja ametiisikute valimistel on vähemalt 18-aastastel teovõimelistel liikmetel, kui põhikiri ei sätesta teist vanusemäära.
6)Igale isikule on tagatud õigus saada maetud vastavalt oma usutunnistusele.
7)Sugulaste, eestkostjate või hooldajate puudumisel viib usutunnistusekohase matusetalituse läbi lahkunu kogudus, kui on teada surnu kuuluvus kogudusse.
§ 9. Usuliste talituste täitmine ravi-, õppe-, hoolekande- ja kinnipidamisasutustes ning kaitseväe struktuuriüksustes
1)Ravi-, õppe-, hoolekande- ja kinnipidamisasutustes viibijal ning kaitseväelasel on õigus täita usulisi talitusi vastavalt oma usutunnistusele, kui see ei kahjusta avalikku korda, tervist, kõlblust, nendes asutustes kehtestatud korda ega teiste seal viibivate isikute õigusi.
2)Jumalateenistusi ja usulisi talitusi ravi-, õppe- ja hoolekandeasutustes korraldab usuline ühendus omaniku või asutuse juhi, kinnipidamisasutustes vangla direktori, kaitseväes struktuuriüksuse ülema ning Kaitseliidus maleva pealiku loal.
§ 10. Lapse kuulumine kogudusse
1)Iga isik, kes on vähemalt 15-aastane, võib iseseisvalt astuda koguduse liikmeks või lahkuda kogudusest vastavalt põhikirjas ettenähtud korrale.
2)Noorem kui 15-aastane laps võib kuuluda kogudusse oma vanemate või eestkostja loal.
3. peatükk USULISTE ÜHENDUSTE ASUTAMINE, REGISTRISSE KANDMINE NING ÜHINEMINE, JAGUNEMINE JA LÕPETAMINE
§ 11. Usulise ühenduse asutamine
1)Kiriku, koguduste liidu, kirikusse või koguduste liitu mittekuuluva koguduse ning kirikusse mittekuuluva kloostri asutamiseks sõlmivad asutajad asutamislepingu.
2)Asutamislepingus tuleb märkida:
1)asutatava kiriku, koguduse, koguduste liidu või kirikusse mittekuuluva kloostri nimi, asukoht, aadress ja tegevuse eesmärk;
2)asutajate nimed ja elu- või asukohad, samuti asutajate isiku- või registrikoodid;
3)asutajate kohustused;
4)juhatuse liikmete nimed, isikukoodid ja elukohad.
3)Asutamislepingu sõlmimisega kinnitatakse selle lisana kiriku, koguduste liidu, koguduse või kirikusse mittekuuluva kloostri põhikiri.
4)Kirikusse või koguduste liitu kuuluda sooviv kogudus asutatakse ja tema juhatus valitakse vastava kiriku või koguduste liidu põhikirja alusel, kui nimetatud põhikiri ei näe ette koguduse iseseisva põhikirja vastuvõtmist. Asutamiskoosoleku käik protokollitakse. Protokollile lisatakse koguduse asutajate nimekiri, milles on näidatud nende elukohad ja isikukoodid, koos asutajate allkirjadega.
5)Kirikusse või koguduste liitu mittekuuluva koguduse või kirikusse mittekuuluva kloostri asutamislepingule kirjutavad alla kõik asutajad.
6)Kiriku või koguduste liidu asutamisleping ja sellega kinnitatud põhikiri peavad olema notariaalselt tõestatud, kinnitatud või digitaalselt allkirjastatud. Asutamislepingule võib alla kirjutada asutaja esindaja.
7)Kirikusse kuuluv klooster asutatakse vastava kiriku põhikirjaga ettenähtud korras, asutamiskoosoleku käik protokollitakse. Protokollile lisatakse kloostri asutajate nimekiri, milles on näidatud nende elukohad ja isikukoodid, koos asutajate allkirjadega.
§ 12. Põhikiri
1)Usulise ühenduse põhikiri peab sisaldama järgmisi andmeid:
1)nimi ja asukoht;
2)tegevuse eesmärk ja õpetuslik alus;
3)kohustuslikud usulised talitused;
4)juhtimis- ja järelevalveorganite struktuur, nende moodustamise kord, pädevus ja volituste tähtaeg;
5)juhatuse liikmete valimise või nimetamise kord ja esindusõigusega seotud piirangud;
6)vaimulike staatus, hierarhia, teenistussuhted ja teenistusriietus;
7)vara moodustumise, kasutamise ja käsutamise kord;
8)põhikirja vastuvõtmise, muutmise, täiendamise alused ja kord;
9)tegevuse lõpetamise alused ja kord;
10)usulise ühenduse liikmeks vastuvõtmise ning liikmeskonnast väljaastumise ja väljaarvamise tingimused ja kord;
11)liikmete õigused ja kohustused või kord, kuidas võib liikmetele kohustusi kehtestada.
2)Kui kirik või koguduste liit muudab oma põhikirja, millega kaasneb kiriku muutumine koguduste liiduks või koguduste liidu muutumine kirikuks, peavad nimetatud otsuse poolt olema ja selle allkirjastama kõigi vastavasse kirikusse või koguduste liitu kuuluvate koguduste esindajad. Allkirjad otsusel peavad olema notariaalselt kinnitatud.
3)Usulise ühenduse põhikirja muudatus jõustub vastava kande tegemisel registrisse.
4)Usulisel ühendusel võivad olla osakonnad ja asutused, kui see on ette nähtud põhikirjaga. Osakonnad ja asutused ei ole juriidilised isikud. Osakonna või asutuse organid ja nende pädevus nähakse ette põhikirjas.
§ 13. Registrisse kandmise avaldus
1)Registrisse kantakse kogudus, kuhu kuulub vähemalt 12 täisealist teovõimelist liiget.
2)Usulise ühenduse kandmiseks registrisse esitab usulise ühenduse juhatus avalduse, milles näidatakse käesoleva seaduse § 15 lõikes 1 nimetatud andmed, ja sellele kirjutavad alla kõik juhatuse liikmed.
3)Avaldusele lisatakse:
1)asutamisleping ja sellega kinnitatud põhikiri või asutamiskoosoleku protokoll ja vastava kiriku või koguduste liidu juhatuse poolt kinnitatud põhikiri;
3)sidevahendite (telefon, faks vms)numbrid;
4)tõend riigilõivu tasumise kohta.
3^1)Välislepingu alusel tegutseva usulise ühenduse puhul esitab registripidajale avalduse välislepingu alusel tegutseva kiriku juhatus, lisades avaldusele põhikirja ja asutamislepingu asemel välislepingu teksti.
4)Käesoleva paragrahvi lõigetes 2 ja 3 nimetatud dokumendid kirikusse kuuluva kloostri või kirikusse või koguduste liitu kuuluva koguduse kohta, kes on juriidiline isik vastavalt oma põhikirjale või kiriku või koguduste liidu põhikirjale, esitab registrile vastava kiriku või koguduste liidu juhatus.
§ 14. Registrisse kandmise menetluse peatamine ja registrisse kandmata jätmine
1)Usulise ühenduse seaduses sätestatud nõuetele vastavuse kindlakstegemiseks võib registrit pidava maakohtu esimees peatada registrisse kandmise menetluse kuni kaheks kuuks ning pöörduda seisukoha saamiseks ministeeriumi poole, kelle valitsemisalas on usuliste ühendustega seotud asjade korraldamine, või pädeva asutuse poole eksperdiarvamuse saamiseks.
2)Registripidaja ei kanna usulist ühendust registrisse, kui:
1)usulise ühenduse põhikiri või muud dokumendid ei vasta seaduse nõuetele;
2)usulise ühenduse tegevus kahjustab avalikku korda, tervist, kõlblust või teiste inimeste õigusi ja vabadusi.
3)Registrisse kandmise avalduse tagasilükkamisel peab registripidaja ära näitama tagasilükkamise põhjuse.
§ 15. Registrisse andmete kandmine ja nende muutmine
1)Registrisse kantakse:
1)usulise ühenduse nimi;
2)usulise ühenduse asukoht ja aadress;
3)usulise ühenduse esmamainimise või asutamise aeg;
4)põhikirja jõustumise aeg;
5)juhatuse liikmete nimed ja isikukoodid;
7)muud seaduses sätestatud andmed.
2)Kiriku, koguduste liidu, kirikusse kuuluva kloostri ja kirikusse või koguduste liitu kuuluva koguduse registrisse kantud andmete muutumisel esitab avalduse muudatuste registrisse kandmiseks vastava kiriku või koguduste liidu juhatus.
2^1)Kirikusse mittekuuluva kloostri ja kirikusse või koguduste liitu mittekuuluva koguduse registrisse kantud andmete muutumisel esitab avalduse muudatuste registrisse kandmiseks vastava kloostri või koguduse juhatus.
3)Koguduse või kloostri liitumisel kiriku või koguduste liiduga ja koguduse või kloostri väljaastumisel või väljaarvamisel sealt esitab vastava kiriku või koguduste liidu juhatus registrile dokumendid käesoleva seaduse § 13 lõikes 4 toodud korras.
4)Avaldusele lisatavale protokolli väljavõttele ei pea lisama koosolekust osavõtnute nimekirja või muud dokumenti usulise ühenduse liikmeskonna kohta.
§ 16. Ühinemine, jagunemine ja lõpetamine
1)Usulise ühenduse ühinemine, jagunemine ja lõpetamine toimub mittetulundusühingute seaduses mittetulundusühingute kohta ettenähtud korras, kui põhikiri või käesolev seadus ei sätesta teisiti, ning sellest teatatakse registrile vastavalt käesoleva seaduse § 13 lõikele 4.
2)Usulise ühenduse lõpetamine ja likvideerimine toimub:
1)põhikirjaga ettenähtud alusel ja korras;
2)usulisse ühendusse kuuluvate koguduste või liikmete arvu vähenemisel alla seaduses või põhikirjas sätestatud suuruse;
3)usulise ühenduse pankroti väljakuulutamisel;
4)käesoleva paragrahvi lõikes 3 sätestatud alusel ja korras.
3)Minister, kelle valitsemisalas on usuliste ühendustega seotud asjade korraldamine, taotleb kohtult usulise ühenduse sundlõpetamist, kui:
1)usulise ühenduse tegevus või põhikiri on vastuolus seaduse või põhiseadusega;
2)usulise ühenduse tegevuses ilmnevad käesoleva seaduse § 14 lõike 2 punktis 2 nimetatud tunnused;
3)usulise ühenduse tegevus ei vasta tema põhikirjalistele eesmärkidele;
4)usulise ühenduse põhitegevuseks saab majandustegevus.
4. peatükk USULISTE ÜHENDUSTE REGISTER
§ 17. Registri pidamine
1)Usuliste ühenduste register on mittetulundusühingute ja sihtasutuste registri osa, mille suhtes kohaldatakse mittetulundusühingute ja sihtasutuste registri kohta õigusaktides sätestatut, kui käesolevast seadusest ei tulene teisiti.
2)Usuliste ühenduste registrit peetakse Eestis asuvate usuliste ühenduste kohta.
3)Usuliste ühenduste registrit peab Tartu Maakohtu registriosakond (edaspidi registripidaja).
§ 18. Avaliku toimiku ja registritoimikuga seotud piirangud
§ 19. Usulise ühenduse registrikaardi andmed
5. peatükk VAIMULIK JA JUHATUS
§ 20. Vaimulik
1)Usulise ühenduse vaimulik võib olla isik, kellel on hääleõigus kohalike omavalitsuste valimistel. Vaimulikule esitatavad muud nõuded kehtestab usuline ühendus.
2)Usulise ühenduse juhatusel on õigus kutsuda vaimulikku väljastpoolt Eestit ning taotleda töö- ja elamisluba välismaalasest vaimulikule vastavalt välismaalaste seaduses ja muudes õigusaktides sätestatule.
§ 21. Vaimuliku teenistusriietus
1)Usulise ühenduse põhikirjas ettenähtud vaimuliku teenistusriietust on õigus kanda ainult isikul, kellele usuline ühendus on selleks loa andnud. Nimetatud piirang ei laiene juhul, kui vaimuliku teenistusriietuseks on üldlevinud riietus.
2)Usuline ühendus, kelle huve on kahjustatud tema vaimuliku teenistusriietuse õigustamatu kasutamisega, võib nõuda vaimuliku teenistusriietuse õigustamatu kasutamise lõpetamist, samuti sellega tekitatud kahju hüvitamist.
§ 22. Pihisaladus
Vaimulik ei või avaldada temale erapihil või hingehoidlikul vestlusel usaldatut, samuti isikut, kes erapihil või hingehoidlikul vestlusel käis.
§ 23. Juhatus
1)Kirikul, kogudusel ja koguduste liidul peab olema juhatus. Juhatuse liikmete minimaalne ja maksimaalne arv nähakse ette põhikirjas.
2)Vähemalt poolte juhatuse liikmete elukoht peab olema Eestis, mõnes teises Euroopa Majanduspiirkonna liikmesriigis või Šveitsis.
3)Kloostri puhul käsitatakse juhatusena käesoleva seaduse mõttes kloostriülemat.
4)Usulise ühenduse põhikirja kohaselt ametikohajärgselt usulise ühenduse juhatusse kuuluva vaimuliku või kloostriülema suhtes ei kohaldata seaduses sätestatud juhatuse liikme ametiaja piirangut. Usuline ühendus esitab sellekohase informatsiooni registrile käesoleva seaduse § 13 lõikes 2 või 3^1  või § 15 lõikes 2 või 2^1  nimetatud avalduses.
5)Usulise ühenduse juhatusse kuuluva vaimuliku või kloostriülema puhul kantakse usulise ühenduse taotlusel registrisse ka tema kiriklik nimi. Usuline ühendus esitab kirikliku nime ja informatsiooni selle nime vaimulikule või kloostriülemale omistamise kohta registrile käesoleva seaduse § 13 lõigetes 2 ja 3^1  ning § 15 lõigetes 2 ja 2^1  nimetatud avalduses.
§ 24. Juhatuse esindusõigus ja juhatuse liikme vastutus
Juhatuse esindusõiguse ja juhatuse liikme vastutuse suhtes kohaldatakse mittetulundusühingute seaduses sätestatut.
6. peatükk USULISE ÜHENDUSE VARA
§ 25. Varalised õigused ja kohustused
1)Kirikul, kogudusel ja koguduste liidul on õigus võtta oma liikmetelt liikmemaksu põhikirjas ettenähtud korras.
2)Usulisel ühendusel on õigus võtta tasu usuliste talituste eest, korraldada sihtotstarbelisi korjandusi, vastu võtta annetusi ja pärandvara ning saada sissetulekuid oma varadest.
3)Usulise ühenduse vara hulka kuuluvaid kultuurimälestisi võib usuline ühendus pantida, anda kasutusse või võõrandada juhatuse otsuse alusel, arvestades muinsuskaitseseadusega kehtestatud nõudeid. Kirikusse või koguduste liitu kuuluvad kogudused teostavad seda õigust kiriku või koguduste liidu juhatuse loal põhikirjas ettenähtud või põhikirja alusel kehtestatud korras.
4)Kiriku või koguduste liidu põhikiri võib sätestada, et kirikusse või koguduste liitu kuuluvad kogudused võivad kinnisasju anda kasutusse, koormata piiratud asjaõigustega või võõrandada kiriku või koguduste liidu juhatuse loal põhikirjas ettenähtud või põhikirja alusel kehtestatud korras.
5)Usuline ühendus korraldab raamatupidamise vastavalt raamatupidamise seaduses sätestatule ja oma põhikirjale.
§ 25^1. Majandusaasta aruanne
Registrisse kantud usuline ühendus ja usuühing esitab majandusaasta aruande mittetulundusühingute seaduse § 36 lõigete 5 ja 5^1  kohaselt ilma põhitegevusala andmeteta elektrooniliselt äriregistri seaduse § 7 lõike 2 punkti 1 alusel kehtestatud korras.
§ 26. Järelevalve
1)Põhikirjas kehtestatud korra kohaselt määratakse revisjon või audiitorkontroll.
2)Juhatuse ja muu organi liikmed peavad võimaldama revidendil või audiitoril tutvuda kõigi revisjoni või audiitorkontrolli läbiviimiseks vajalike dokumentidega ning andma vajalikku teavet.
3)Revidendid või audiitorid koostavad revisjoni või audiitorkontrolli tulemuste kohta aruande, mille esitavad revisjoni või audiitorkontrolli määranud organile.
§ 27. Usulise ühenduse tegevuse lõpetamisel järelejäänud vara kasutamine
1)Kirikusse või koguduste liitu kuuluva koguduse või kloostri lõpetamisel läheb pärast võlausaldajate nõuete rahuldamist järelejäänud vara vastavale kirikule või koguduste liidule.
2)Kiriku, koguduste liidu, kirikusse või koguduste liitu mittekuuluva koguduse või kloostri põhikirjalise tegevuse lõpetamisel läheb pärast võlausaldajate nõuete rahuldamist järelejäänud vara üle riigile ning seda võib kasutada ainult heategeval või hariduslikul otstarbel.
7. peatükk SEADUSE RAKENDAMINE
§ 28. Käesoleva seaduse kohaldamine usulistele ühendustele
1)Enne 2002. aasta 1. juulit asutatud usulistele ühendustele kohaldatakse nende usuliste ühenduste registrisse kandmiseni käesoleva seaduse §-des 1–3, 5–10, 16 ja 20–27 sätestatut.
2)Siseministeeriumi juures peetavasse kirikute, koguduste ja koguduste liitude registrisse kantud usulised ühendused saavad registrisse kantud andmeid muuta, täiendada ja kustutada enne käesoleva seaduse jõustumist kehtinud korras kuni 2005. aasta 1. jaanuarini.
§ 29. Registrisse kandmise avaldus
1)Enne 2002. aasta 1. juulit asutatud ning Siseministeeriumis registreeritud usuline ühendus, kes vastab käesoleva seaduse nõuetele, kantakse registrisse tema avalduse alusel.
2)Registrisse kandmise avalduses tuleb märkida käesolevas seaduses sätestatud andmed ning avaldusele tuleb lisada tema Siseministeeriumis registreerimise tunnistus ja seaduses sätestatud dokumendid, välja arvatud asutamisleping või asutamiskoosoleku protokoll.
3)Usulise ühenduse põhikiri peab registrisse kandmiseks olema viidud kooskõlla käesolevas seaduses sätestatuga.
4)Registrisse kandmise avaldus vaadatakse läbi kahe kuu jooksul, arvates avalduse ja kõigi muude ettenähtud dokumentide esitamisest.
§ 29^1. Registripidajale esitatud dokumentide säilitamine
Registripidajale edastatud dokumendid, mis sisaldavad andmeid usulise ühenduse liikmeskonna kohta, viiakse avalikust toimikust registritoimikusse. Kui usuline ühendus on esitanud registripidajale avalduse, mis on ühiselt e-allkirjastatud koos dokumendiga, mis sisaldab andmeid usulise ühenduse liikmeskonna kohta, siis viiakse registritoimikusse kõik ühiselt e-allkirjastatud dokumendid.
§ 30. Märked registrites
1)Siseministeeriumis registreeritud usulise ühenduse registrisse kandmisel tehakse registripidaja teate alusel kirikute, koguduste ja koguduste liitude registrisse sellekohane märge.
2)Enne käesoleva seaduse jõustumist asutatud usulise ühenduse registrisse kandmisel tehakse registrisse märge varasema registreerimise kohta Siseministeeriumis, näidates ära endise registrinumbri.
§ 31. Lõpetamine
1)Siseministeeriumis registreeritud usulised ühendused, kelle registrisse kandmiseks ei ole 2005. aasta 1. jaanuariks avaldust esitatud või kelle nimetatud tähtaja jooksul esitatud registrisse kandmise avaldus on jäetud rahuldamata, loetakse sundlõpetatuks.
2)Käesoleva paragrahvi lõikes 1 märgitud põhjustest tuleneval sundlõpetamisel kohaldatakse mittetulundusühingute seaduse §-s 95 sätestatud korda.
§ 31^1. Teate esitamine juhatusse kuuluva vaimuliku või kloostriülema kohta
Enne käesoleva seaduse § 23 lõike 4 jõustumist juhatuse liikmena registrisse kantud selle lõike esimeses lauses nimetatud vaimuliku või kloostriülema kohta võib usuline ühendus esitada registrile sellekohase teate § 15 lõikes 2 või 2^1  sätestatud korras.
§ 32. Usulise ühenduse nimi
§ 33. Riigilõivuseaduses tehtavad muudatused
§ 34. Varasema kirikute ja koguduste seaduse kehtetuks tunnistamine
Lepitusseadus
§ 1. Seaduse reguleerimisala
1)Käesoleva seadusega reguleeritakse lepitusmenetlust tsiviilasjades, sealhulgas käesolevas seaduses ettenähtud korras läbiviidud lepitusmenetluse õiguslikke tagajärgi.
2)Lepitusmenetlus käesoleva seaduse tähenduses on poolte vabatahtlikkusel põhinev tegevus, mille käigus käesoleva seaduse §-s 2 sätestatud erapooletu isik (edaspidi lepitaja)toetab lepitusosaliste suhtlust eesmärgiga aidata neil leida vaidlusküsimusele lahendus. Lepitaja võib lepituse asjaolude ja lepitusmenetluse kulgemise põhjal esitada pooltele omapoolse lahendusettepaneku.
3)Lepitusmenetlusega tsiviilasjas on tegu juhul, kui vaidlus tuleneb eraõigussuhtest ning on lahendatav maakohtus.
4)Seaduses sätestatud juhul on lepitusmenetlus kohustuslik kohtueelne menetlus.
§ 2. Lepitaja
Lepitajaks käesoleva seaduse tähenduses on:
1)füüsiline isik, kellele pooled on teinud ülesandeks käesoleva seaduse § 1 lõikes 2 kirjeldatud tegevuse. Lepitaja võib tegutseda juriidilise isiku kaudu, olles sellega töö- või muus lepingulises suhtes;
2)vandeadvokaat käesoleva seaduse §-s 17 nimetatud juhul;
3)notar käesoleva seaduse §-s 16 nimetatud juhul;
4)seaduses sätestatud juhul riigi või kohaliku omavalitsuse lepitusorgan.
2. peatükk LEPITAJA KOHUSTUSED
§ 3. Sõltumatus ja erapooletus
1)Lepitaja peab olema sõltumatu ning lepitusosaliste suhtes erapooletu. Lepitaja ei tohi lepitusmenetlust läbi viia juhul, kui esinevad tsiviilkohtumenetluse seadustiku §-s 23 nimetatud asjaolud.
2)Lepitaja ei tohi suunata lepituse käiku viisil, mis loob lepitusosalistes ettekujutuse, nagu oleks lepitaja näol tegu poolte suhtes otsustuspädeva isikuga.
3)Notarist ja vandeadvokaadist lepitajad lähtuvad lisaks käesoleva paragrahvi lõigetes 1 ja 2 sätestatule nende ametitegevust reguleerivatest õigusaktidest tulenevatest erapooletuse ning sõltumatuse nõuetest.
§ 4. Lepitusmenetluse konfidentsiaalsus
1)Lepitusläbirääkimised ei ole avalikud.
2)Lepitajal on vaikimiskohustus lepitusmenetluse asjaolude suhtes, mis on talle teatavaks saanud kas lepitusmenetluse käigus või väljaspool seda. Kohustus laieneb käesoleva seaduse § 2 punktis 1 nimetatud juriidilisele isikule.
3)Lepitaja annab andmeid lepitusmenetluse asjaolude kohta ainult lepitusosalistele ja nende esindajatele.
4)Tunnistajana ülekuulatavale lepitajale ei või talle lepitusmenetluse käigus teatavaks saanud asjaolude kohta küsimusi esitada ega temalt seletust nõuda.
5)Kohus võib kohustada lepitajat andma andmeid lepitusmenetluse asjaolude kohta neis kohtu menetluses olevates kriminaal-, tsiviil- või haldusasjades, milles seda õigustab kaalukas avalik huvi, eeskätt kui on tegu lapse huvide kaitsega või ohuga isiku elule ja tervisele.
6)Kohtu määruse alusel annab lepitaja lepitusmenetluse asjaolude kohta andmeid uurimisorganitele.
7)Lepitusosaline või tema õigusjärglane või esindaja võib lepitaja vabastada toimingu saladuses hoidmise kohustusest, esitades selle kohta kirjaliku nõusoleku. Kui lepitusosaline on surnud ning tal ei ole õigusjärglasi või kui temaga ühendusse astumine ei ole võimalik, võib kohus vabastada lepitaja saladuse hoidmise kohustusest. Kohus võib lepitaja taotlusel vabastada ta lepitusmenetlusega seotud andmete saladuses hoidmisest ka muudel kaalukatel põhjustel. Avaldus saladuse hoidmise kohustusest vabastamiseks esitatakse lepitaja üldise kohtualluvuse järgi. Kohus lahendab avalduse hagita menetluse korras.
8)Lepitusmenetluse andmete saladuses hoidmise kohustus laieneb kolmandatele isikutele, kelle valduses on käesoleva paragrahvi lõikes 2 nimetatud andmeid sisaldavaid dokumente või kellel on neile juurdepääs, kui seadusega ei ole sätestatud teisiti. Nimetatud isikud avaldavad lõikes 2 nimetatud andmeid analoogselt lõigetes 3–7 sätestatule, kui muu seadusega ei ole sätestatud teisiti.
9)Lepitaja vaikimiskohustus ei takista lepitajal lastekaitseseaduse § 27 lõike 1 alusel abivajavast lapsest ja § 31 lõike 1 alusel hädaohus olevast lapsest teatamast ka juhul, kui asjaolud, millest nähtuvalt vajab laps abi või on hädaohus, saavad lepitajale teatavaks lepitusmenetluse käigus.
§ 5. Suhtlemine lepitusosalistega
1)Lepitaja võib suhelda lepitusmenetluse käigus kõigi lepitusosalistega koos või igaühega eraldi.
2)Lepitaja võib talle lepitusosalise poolt lepitusmenetluse aluseks olevate asjaolude kohta antud teavet edastada teisele lepitusosalisele. Lepitaja ei või sellist teavet teisele lepitusosalisele avaldada juhul, kui lepitusosaline andis lepitajale selle teabe koos keeluga seda teisele lepitusosalisele edastada.
§ 6. Samas asjas esindamise keeld
Lepitajal on keelatud esindada lepitusosalist lepitusmenetluse aluseks olevaid asjaolusid käsitlevas muus menetluses.
§ 7. Selgituskohustus
Lepitusmenetlust alustades on lepitaja kohustatud selgitama lepitusosalistele lepitusmenetluse olemust ja õiguslikke tagajärgi ning lepitaja tasustamisega seonduvat.
§ 8. Dokumenteerimiskohustus
1)Lepitaja on kohustatud lühidalt dokumenteerima lepitusmenetluse kulgemise, sealhulgas fikseerima lepitusmenetluse alguse ja lõpu.
2)Lepitaja on kohustatud säilitama lepitusmenetluse dokumentatsiooni vähemalt viis aastat.
3)Notarid ja vandeadvokaadid lähtuvad nende ametitegevust reguleerivates õigusaktides ettenähtud regulatsioonist ametitegevusega seotud dokumentide koostamise, säilitamise ja arhiveerimise kohta.
§ 9. Lepitustasu
1)Lepitusmenetluse läbiviimise ja sellega seotud kulude eest maksavad lepitusosalised lepitajale kokkulepitud tasu. Lepitaja võib nõuda pooltelt lepitustasu ettemaksu.
2)Lepitusosalised vastutavad kokkulepitud tasu maksmise eest lepitaja või käesoleva seaduse § 2 punktis 1 nimetatud juriidilise isiku ees solidaarselt. Lepitusosalised teineteise kulusid ei hüvita, välja arvatud, kui nad lepivad kokku teisiti.
3)Kui lepitusmenetlus viiakse läbi kohtumenetluse raames, reguleerivad hilisemat kulude jaotumist poolte vahel tsiviilkohtumenetluse seadustiku normid.
§ 10. Vastutus
1)Lepitaja ja käesoleva seaduse § 2 punktis 1 nimetatud juriidiline isik vastutavad käesoleva seaduse 2. ja 3. peatükis sätestatud tingimuste süülisest rikkumisest tekkinud kahju eest solidaarselt.
2)Lepitaja ja käesoleva seaduse § 2 punktis 1 nimetatud juriidiline isik ei vastuta lepitusmenetluse käigus sõlmitud ebasoodsa kokkuleppe tõttu lepitusosalisele tekkinud kahju eest või kokkuleppe sõlmimata jäämise tõttu lepitusosalisele tekkinud kahju eest, välja arvatud juhul, kui sellise kahju on põhjustanud lepitusmenetluse tingimuste rikkumine lepitaja või § 2 punktis 1 nimetatud juriidilise isiku poolt.
3)Käesoleva paragrahvi lõigetes 1 ja 2 sätestatust lepitusosalise kahjuks kõrvalekalduv kokkulepe on tühine.
3. peatükk LEPITUSMENETLUSE KÄIK
§ 11. Lepitusmenetluse algus ja lõpp
1)Lepitusmenetlus algab, kui lepitusosalised on jõudnud kokkuleppele asja lahendamises lepitaja juures ning lepitaja on alustanud lepitusmenetluse läbiviimist. Lepitusmenetlus loetakse alanuks ka käesoleva paragrahvi lõike 2 esimeses lauses sätestatud juhul.
2)Kui kohus on suunanud isikud asja lahendamiseks lepitajat kasutama, võib lepitaja ühe poole taotlusel tegutseda käesoleva seaduse § 12 lõigete 3 ja 4 kohaselt, et selgitada välja teise poole valmisolek osaleda lepitusmenetluses. Lepitaja võib sel viisil tegutseda ka siis, kui isikut ei ole tema juurde suunanud kohus.
3)Lepitusmenetlus loetakse lõppenuks juhul, kui:
1)lepitusosalised jõuavad lepitusmenetluse käigus kokkuleppele;
2)lepitusosaline avaldab tahet lepitusmenetlus katkestada;
3)lepitaja katkestab lepitusmenetluse käesoleva paragrahvi lõikes 4 või 5 nimetatud juhul.
4)Lepitaja võib lepitusmenetluse katkestada üksnes mõjuval põhjusel, eelkõige juhul, kui kokkuleppe saavutamine lepitusosaliste vahel on vähe tõenäoline või kui kõiki asjaolusid arvesse võttes ja lepitusosaliste huve kaaludes ei või oodata, et lepitaja jätkaks lepitusmenetlust, või kui juhtum ei sobi olemuslikult lepitusmenetluseks.
5)Kui lepitajale tasumiseks on isikule antud riigipoolset menetlusabi, võib lepitaja lugeda lepitusmenetluse lõppenuks juhul, kui lepitusmenetluse algusest on möödas vähemalt kolm kuud.
§ 12. Lepitusmenetluse edutuse tõend
1)Lepitusosalise soovil väljastab lepitaja dokumendi, mis kinnitab lepitusmenetluse edutust (edaspidi tõend).
2)Tõend väljastatakse juhul, kui lepitusmenetlus loetakse lõppenuks vastavalt käesoleva seaduse § 11 lõike 3 punktile 2 või 3.
3)Kohtu poolt lepitaja juurde suunatud isiku taotlusel väljastab lepitaja tõendi ka juhul, kui:
1)lepitaja poole on pöördunud üks pooltest;
2)lepitaja on teinud kõik, et teavitada teist poolt soovist viia läbi lepitusmenetlus, edastades talle teate lepitusläbirääkimiste aja ja koha kohta;
3)teine pool teatab, et ei soovi menetluses osaleda, või jätab mõjuva põhjuseta lepitusläbirääkimistele ilmumata või näitab oma käitumisega muul viisil soovimatust osaleda lepitusmenetluses.
4)Käesoleva paragrahvi lõike 3 punktis 2 nimetatud teade edastatakse teisele poolele lepitaja juurde ilmunud isiku nimetatud või lepitajale teadaoleval aadressil tähitud kirjaga.
§ 13. Kokkuleppe saavutamine
1)Lepitaja formuleerib lepitusosaliste soovil kirjalikult kokkuleppe, mille lepitusosalised ja lepitaja allkirjastavad.
2)Lepitusosaliste soovil tõestab lepitusmenetluse läbiviinud notar saavutatud kokkuleppe tõestamisseaduses ettenähtud korra kohaselt.
§ 14. Täitedokument
1)Käesoleva seaduse § 2 punktides 2 ja 3 nimetatud lepitaja vahendusel toimunud lepitusmenetluse tulemusel sõlmitud kokkuleppe tunnistab täidetavaks maakohus vastavalt tsiviilkohtumenetluse seadustiku §-le 627^1 , tingimusel, et see on sõlmitud varalise nõude kohta. Kokkuleppe mittevaralise nõude kohta tunnistab maakohus täidetavaks üksnes juhul, kui lepitusosalised võivad vaidluse eseme suhtes sõlmida kompromissi. Kokkulepet, mille esemeks on eluruumi üürilepingu kehtivuse ja ülesütlemise ning eluruumi vabastamise vaidlus, kohus ei kinnita.
2)Maakohus võib käesoleva seaduse § 2 punktis 1 nimetatud isiku vahendusel sõlmitud kokkuleppe täidetavaks tunnistada vastavalt tsiviilkohtumenetluse seadustiku §-le 627^2 .
3)Käesoleva seaduse § 2 punktides 2 ja 3 nimetatud lepitaja vahendusel toimunud lepitusmenetluse tulemusel varalise nõude kohta sõlmitud kokkuleppe tõestab notar lepitusosaliste taotluse alusel tõestamisseaduses sätestatud korras koos võlgniku kohustusega alluda kohesele sundtäitmisele. Notar kontrollib, kas kokkulepe on sõlmitud lepitusmenetluse tulemusel.
4)Käesoleva seaduse § 2 punktides 2 ja 3 nimetatud lepitaja vahendusel toimunud lepitusmenetluse tulemusel mittevaralise nõude kohta sõlmitud kokkuleppe koos võlgniku kohustusega alluda kohesele sundtäitmisele tõestab notar üksnes juhul, kui lepitusosalised võivad vaidluse eseme suhtes sõlmida kompromissi. Notar kontrollib, kas kokkulepe on sõlmitud lepitusmenetluse tulemusel.
5)Käesoleva seaduse § 2 punktides 2 ja 3 nimetatud lepitaja vahendusel toimunud lepitusmenetluse tulemusel sõlmitud kokkulepet, mille esemeks on eluruumi üürilepingu kehtivuse ja ülesütlemise ning eluruumi vabastamise vaidlus, notar täidetavaks ei tunnista. Notar kontrollib, kas kokkulepe on sõlmitud lepitusmenetluse tulemusel.
6)Kui kokkulepe on sõlmitud ajal, kui samas asjas on pooleli kohtumenetlus, võivad lepitusosalised vastavalt tsiviilkohtumenetluse seadustiku §-le 430 lasta kokkuleppe kinnitada kompromissina asja arutanud kohtus.
§ 15. Aegumine
1)Käesolevas seaduses sätestatud lepitusmenetlus on käsitletav tsiviilseadustiku üldosa seaduse § 160 lõike 2 punktis 4 nimetatud kohtueelse menetlusena.
2)Käesolevas seaduses sätestatud lepitusmenetlus on käsitletav läbirääkimistena tsiviilseadustiku üldosa seaduse § 167 tähenduses.
4. peatükk NOTAR JA VANDEADVOKAAT LEPITAJANA
§ 16. Notar lepitajana
1)Notari avalduse alusel registreerib Notarite Koda notari lepitajana. Andmed lepitajana tegutseda soovivate notarite kohta edastatakse valdkonna eest vastutavale ministrile.
2)Notarite Koda ja Justiitsministeerium avaldavad andmed notaritest lepitajate kohta oma veebilehel.
3)Notari poolt lepitustegevuse läbiviimise suhtes, sealhulgas selle tegevusega kaasneva varalise vastutuse suhtes, kohaldatakse lisaks käesolevale seadusele notari ametitegevust reguleerivate õigusaktide sätteid.
4)Notar võib lepituse läbiviimisest keelduda. Kui notar on asunud lepitust läbi viima, võib ta selle läbiviimise katkestada üksnes seaduses sätestatud juhul, sealhulgas käesoleva seaduse § 11 lõigetes 4 ja 5 nimetatud juhul.
§ 17. Vandeadvokaat lepitajana
1)Vandeadvokaat võib tegutseda lepitajana käesoleva seaduse mõistes, kui ta on esitanud Eesti Advokatuuri juhatusele vastavasisulise avalduse. Andmed lepitusteenust osutada soovivate vandeadvokaatide kohta edastatakse valdkonna eest vastutavale ministrile.
2)Eesti Advokatuur ja Justiitsministeerium avaldavad andmed vandeadvokaatidest lepitajate kohta oma veebilehel.
3)Vandeadvokaadi lepitajana tegutsemise suhtes, sealhulgas selle tegevusega kaasneva varalise vastutuse suhtes, kohaldatakse lisaks käesolevale seadusele advokaadi ametitegevust reguleerivate õigusaktide vastavaid sätteid.
§ 18. Järelevalve
1)Notari lepitajana tegutsemise üle teostab järelevalvet valdkonna eest vastutav minister vastavalt notariaadiseaduses ja notari distsiplinaarvastutuse seaduses sätestatud notari ametitegevuse järelevalve regulatsioonile.
2)Vandeadvokaadi lepitajana tegutsemise üle teostavad järelevalvet Eesti Advokatuur ja valdkonna eest vastutav minister vastavalt advokatuuriseaduses sätestatud advokaadi kutsetegevuse järelevalve regulatsioonile.
5. peatükk MENETLUS LEPITUSORGANIS
§ 19. Lepitusorgan
1)Lepitusorgan käesoleva seaduse tähenduses on õigusaktis sätestatud riigi või kohaliku omavalitsuse organi juures asuv üksus, mis tegutseb lepitajana käesoleva seaduse § 1 lõikes 3 nimetatud valdkonnas.
2)Käesolevas peatükis sätestatud menetluskorda kohaldatakse lepitusorganis toimuvale menetlusele juhul, kui see on sätestatud lepitusorgani tegevust reguleerivas õigusaktis. Menetluskorda kohaldatakse lepitusorgani tegevust reguleerivas õigusaktis sätestatud erisustega.
3)Lepitusmenetlust läbiviiva isiku suhtes kohaldatakse käesoleva seaduse § 3.
4)Lepitusmenetluse konfidentsiaalsusele kohaldatakse käesoleva seaduse § 4.
§ 20. Pöördumine lepitusorgani poole
1)Lepitusorganisse pöörduv isik (edaspidi avaldaja)esitab lepitusorganile kirjaliku avalduse, kus on märgitud:
1)avaldaja nimi, elukoht ja muud kontaktandmed;
2)teise poole nimi ja elu-, asu- või tegevuskoht;
3)vaidluse aluseks olevad asjaolud;
4)avaldaja poolt taotletu ning asjaolud, millega ta oma taotlust põhjendab.
2)Avaldusele võib lisada dokumentaalseid tõendeid, sealhulgas teise poolega peetud seniste läbirääkimiste käiku kajastavaid dokumente, nagu teise poole vastus avaldaja taotlusele.
3)Avaldaja võib avalduses välja pakkuda omapoolse lepitusettepaneku.
4)Kui avaldajal on esindaja, lisatakse avaldusele esindaja volikiri.
§ 21. Avalduse menetlusse võtmisest keeldumine
1)Lepitusorgan ei võta avaldust menetlusse, kui:
1)vaidluse lahendamine ei kuulu tema pädevusse või
2)samas vaidluses on jõustunud kohtuotsus.
2)Avalduse menetlusse võtmisest keeldumisest ja selle põhjusest teavitatakse viivitamata avaldajat.
3)Kui avaldus ei sisalda kõiki vajaminevaid andmeid, annab lepitusorgan tähtaja nende esitamiseks. Kui avaldaja neid määratud tähtaja jooksul ei esita, võib lepitusorgan keelduda asja menetlemast, teavitades sellest avaldajat.
§ 22. Lepitusmenetluse alustamine
1)Pärast avalduse menetlusse võtmist edastab lepitusorgan avalduse ärakirja viivitamata avalduses märgitud teisele poolele ning annab mõistliku tähtaja kirjaliku vastuse esitamiseks. Vastuses võetakse seisukoht avalduses sisalduvate väidete ja võimaliku lepitusettepaneku kohta.
2)Seaduses sätestatud juhtudel ja korras võib lepitusorgan poolt kohustada menetluses osalema.
3)Lepitusorgan selgitab teisele poolele asjaolusid, mis on seotud menetluse lepitusliku iseloomu, selle tulemuste õigusliku siduvuse ning menetluses osalemise kohustuslikkusega.
4)Vastuses võib teine pool teha ettepanekuid vaidluse lahendamiseks kokkuleppe sõlmimise teel.
5)Lepitusorgan edastab käesoleva paragrahvi lõikes 1 nimetatud vastuse ärakirja avaldajale. Avaldaja teatab määratud tähtaja jooksul lepitusorganile, kas ta nõustub teise poole pakutud lahendusettepanekuga.
6)Kui avaldaja ja teine pool nõustuvad käesoleva seaduse § 20 lõikes 3 või käesoleva paragrahvi lõikes 4 nimetatud ettepanekuga, vormistab lepitusorgan kirjalikult pooltevahelise kokkuleppe vastavalt käesoleva seaduse §-le 26.
§ 23. Lepituskohtumine
1)Kui avaldaja ja teine pool ei ole kokkulepet saavutanud vastavalt käesoleva seaduse § 22 lõikele 6, korraldab lepitusorgan poolte lepitamiseks kohtumise, kus osalevad avaldaja ja teine pool või nende esindajad. Esindaja võib poole asemel kohtumisel osaleda üksnes siis, kui tal on volitus lepituskokkuleppe sõlmimiseks.
2)Lepitusorgan määrab kohtumise toimumise aja ja koha ning saadab avaldajale ja teisele poolele kutsed. Kui poole kohaleilmumine on kohustuslik, tuleb seda ja kohtumisele ilmumata jätmise tagajärgi poolele kutses selgitada. Kohtumine korraldatakse ühe kuu jooksul avalduse esitamisest arvates. Põhjendatud juhtudel võib seda aega pikendada.
3)Poole põhjendatud taotlusel või muul olulisel põhjusel võib käesoleva paragrahvi lõikes 2 nimetatud tähtaeg olla pikem.
4)Lepitusmenetluse käigus toimuv kohtumine on kinnine.
5)Kohtumist juhatab lepitusorgani määratud isik, kes kuulab ära poolte väited ning tutvub esitatud dokumentide ja muude tõenditega.
§ 24. Erialaasjatundjad ja tunnistajad
1)Poole soovil ning tingimusel, et lepitusorgan peab seda otstarbekaks, võidakse tellida erialaasjatundjalt vaidluse asjaolude selgitamiseks ekspertiis. Lepitusorgan võib selle kohta ära kuulata teise poole arvamuse.
2)Käesoleva paragrahvi lõikes 1 sätestatud korras võidakse kutsuda lepituskohtumisele ja ära kuulata tunnistajad ning erialaasjatundjad.
3)Tunnistaja- ja ekspertiisikulud tasuvad pooled ette. Kui kokku ei lepita teisiti, tasub kulud pool, kelle taotlusel tunnistaja või erialaasjatundja menetlusse kaasati.
§ 25. Vaidluse lahendamise ja lepituskokkuleppe sõlmimise ettepanek
1)Kui pooled ei suuda jõuda lepituskohtumisel kokkuleppele, võib lepitusorgan esitada pooltele lepitusettepaneku, kui see on tema hinnangul konkreetse vaidluse asjaolusid arvestades mõistlik. Lepitusorgan selgitab pooltele lepitusettepaneku sisu.
2)Käesoleva paragrahvi lõikes 1 nimetatud ettepaneku võib pooltele esitada ka pärast lepituskohtumist. Sellisel juhul teatab lepitusorgan lepituskohtumisel tähtaja, mille jooksul lepitusettepanek pooltele edastatakse.
3)Kui see on vaidluse ja lepitusmenetluse asjaolusid arvestades mõistlik ja õiglane, võib lepitusorgan lepitusettepanekus teha pooltele ettepaneku hüvitada mõistlikud ekspertiisi-, tõlgi- ja tunnistajakulud, mille on teinud või peab tegema teine pool.
4)Lepitusorgan selgitab pooltele käesoleva seaduse §-s 26 sätestatud lepituskokkuleppe kinnitamise õiguslikku tähendust.
5)Pooled võivad kümne tööpäeva jooksul lepitusorgani ettepaneku saamisest arvates või lepitusorgani määratud muu pikema tähtaja jooksul esitada ettepaneku kohta oma seisukoha, mis väljendab nõustumist või mittenõustumist. Seisukoha esitamata jätmist käsitatakse ettepanekuga mittenõustumisena.
6)Kui pooled ei ole väljendanud oma nõustumist lepitusettepanekuga käesoleva paragrahvi lõikes 5 sätestatud tähtaja jooksul, sedastab lepitusorgan, et kokkulepet ei saavutatud, ning teeb selle asjaolu pooltele teatavaks.
§ 26. Kokkuleppe kinnitamine
Kui pooled nõustuvad lepitusettepanekuga, kinnitab lepitusorgan kokkuleppe ja teeb selle pooltele kirjalikult teatavaks, edastades neile kokkuleppe ärakirjad.
§ 27. Lepitusmenetluse lõppemine
1)Lepitusorgan peab lepitusmenetlust lõppenuks:
1)kui pool avaldab lepitusorganile soovi menetlus katkestada;
2)kui poole käitumisest ilmneb tema soovimatus menetluses osaleda, eelkõige, kui ta ei esita lepitusorganile kirjalikku vastust määratud tähtaja jooksul, jätab mõjuva põhjuseta tegemata menetlustoimingu või takistab lepitusmenetluse korraldamist muul viisil;
3)käesoleva seaduse § 25 lõikes 6 nimetatud juhul;
4)käesoleva seaduse §-s 26 nimetatud juhul.
2)Lepitusorgan teavitab pooli käesoleva paragrahvi lõike 1 punktides 1 ja 2 nimetatud juhtudel lepitusmenetluse lõppemisest.
3)Kui isikut on seaduses sätestatud juhtudel ja korras kohustatud lepitusmenetluses ja ka lepituskohtumisel osalema, siis ei või käesoleva paragrahvi lõike 1 punktide 1 ja 2 alusel lepitusmenetlust lõpetada enne, kui lepitusorgan on käesoleva seaduse § 25 lõike 1 kohaselt esitanud lepitusettepaneku.
§ 28. Kokkuleppe täitmine
1)Lepitusorgani kinnitatud kokkulepe on pooltele täitmiseks kohustuslik. Kokkulepe täidetakse 30 päeva jooksul kokkuleppe ärakirja edastamise päevale järgnevast päevast arvates, kui kokkuleppes ei ole määratud teist tähtaega.
2)Kui kokkulepet ei ole käesoleva paragrahvi lõikes 1 nimetatud tähtaja jooksul täidetud, võib pool esitada lepitusorgani kinnitatud kokkuleppe kohtutäiturile täitmiseks täitemenetluse seadustikus sätestatud korras.
§ 29. Kohtusse pöördumine
1)Kui lepitusmenetlus on katkestatud või kui lepitusorgan on sedastanud, et kokkuleppele ei ole jõutud, on poolel õigus pöörduda oma õiguste kaitseks kohtusse.
2)Pool võib lepitusorgani kinnitatud kokkuleppe kohtus vaidlustada juhul, kui lepitusorgan on oluliselt rikkunud lepitusmenetluse normi ja see rikkumine mõjutas või võis mõjutada kokkuleppe sisu.
3)Avalduse lepitusorgani poolt lepitusmenetluse normi olulise rikkumise tuvastamiseks võib esitada lepitusorgani asukohajärgsele maakohtule 30 päeva jooksul kokkuleppe kinnitamise teatavakstegemisest arvates. Avaldus vaadatakse läbi hagita menetluses.
4)Kui kohus tuvastab lepitusorgani poolt lepitusmenetluse normi olulise rikkumise, mis mõjutas või võis mõjutada kokkuleppe sisu, loetakse lepitusorgani kinnitatud kokkulepe tühiseks ning poolel on õigus kohtumääruse jõustumisest alates pöörduda oma õiguste kaitseks kohtusse.
6. peatükk RAKENDUSSÄTTED
Riigivastutuse seadus
§ 1. Seaduse reguleerimisala
1)Käesolev seadus sätestab avaliku võimu volituste rakendamisel ja muude avalike ülesannete täitmisel rikutud õiguste kaitse ja taastamise ning tekitatud kahju hüvitamise alused ja korra (riigivastutus).
2)Käesolev seadus ei reguleeri õiguste taastamist ega kahju hüvitamist eraõiguslikus suhtes.
3)Kahju tekitamisena eraõiguslikus suhtes käsitatakse kahju tekitamist avaliku võimu kandja poolt:
1)võlaõigussuhtest tuleneva kohustuse rikkumisel, sealhulgas eraõiguslikus vormis veo-, ravi- või muu teenuse osutamisel;
2)kinnisasja, tee, veekogu või muu asja omanikuna oma kohustusi, välja arvatud liiklusseaduse §-s 6 sätestatud kohustusi, rikkudes;
3)liikluses osalemisel või ohtliku seadme kasutamisel või aine valdamisel, kasutamata avaliku võimu kandja eriõigusi;
4)muul viisil eraõiguslikus vormis tegutsedes.
§ 2. Õiguste kaitse ja taastamise ning kahju hüvitamise nõuded
1)Käesoleva seaduse alusel võib isik riigilt, kohaliku omavalitsuse üksuselt, muult avalik-õiguslikult juriidiliselt isikult või muult avalikke ülesandeid avalik-õiguslikul alusel väljaspool alluvussuhet teostavalt isikult (avaliku võimu kandjalt)nõuda:
1)haldusakti kehtetuks tunnistamist;
2)jätkuva toimingu lõpetamist;
3)haldusakti andmisest või toimingu sooritamisest hoidumist;
4)haldusakti andmist või toimingu sooritamist;
5)tekitatud kahju hüvitamist;
6)avalik-õiguslikus suhtes alusetult saadud asja või raha tagastamist.
2)Seadusega võib isiku õiguste taastamiseks, kaitseks või kahju hüvitamiseks ette näha täiendavaid nõudeid või käesolevas seaduses sätestatud nõudeid piirata.
3)Mõisteid «haldusakt» ja «toiming» kasutatakse käesolevas seaduses halduskohtumenetluse seadustikus määratletud tähenduses. Vaide võib esitada haldusmenetluse seaduse §-s 51 sätestatud tunnustele vastava haldusakti peale.
2. peatükk NÕUDED HALDUSAKTI VÕI TOIMINGU SUHTES
§ 3. Haldusakti kehtetuks tunnistamise nõue
1)Isik võib nõuda haldusakti kehtetuks tunnistamist üksnes selles ulatuses, milles rikutakse tema õigusi, kui seadusega ei ole sätestatud teisiti.
2)Haldusakti ei tunnistata kehtetuks, kui isiku õigused on taastatud haldusakti muutmisega.
3)Haldusakti võib jätta kehtetuks tunnistamata, kui:
1)rikutud menetlus- või vorminõue ei võinud mõjutada asja otsustamist;
2)kehtetuks tunnistamise nõue on esitatud oluliselt hiljem haldusakti adressaadile teatavakstegemisest ja kehtetuks tunnistamine võib rikkuda kolmanda isiku õiguspärast ootust.
4)Haldusakti kehtetuks tunnistamist võib nõuda kaebusega halduskohtumenetluses või vaidega haldusmenetluses.
§ 4. Toimingu lõpetamise nõue
1)Isik võib nõuda halduse jätkuva toiminguga kaasneva õiguste rikkumise lõpetamist, kui see on võimalik ülemääraste kuludeta. Õiguste rikkumise lõpetamise kulud on ülemäärased, kui need ületavad oluliselt isikule õiguste rikkumisega tekitatavat kahju.
2)Kui õiguste rikkumine seisneb asja õigusvastases valdamises, võib asja valdamiseks õigustatud isik nõuda asja oma valdusesse andmist. Taotluse asja õiguspärasesse valdusesse andmiseks võib haldusorganile esitada 30 aasta jooksul nõudeõiguse tekkimisest arvates.
3)Taotluse toimingu lõpetamiseks võib esitada toimingut sooritavale haldusorganile või kaebuses halduskohtule.
4)Käesolev paragrahv ei välista nõude esitamist eraõiguses sätestatud alustel ja korras.
§ 5. Haldusaktist või toimingust hoidumise nõue
1)Isik võib nõuda haldusakti andmata jätmist või halduse toimingu sooritamata jätmist, kui haldusakt või toiming rikuks tema õigusi ja tooks tõenäoliselt endaga kaasa tagajärje, mida ei saaks kõrvaldada haldusakti või toimingu hilisemal vaidlustamisel.
2)Taotluse haldusakti andmata jätmiseks või toimingu sooritamata jätmiseks võib esitada haldusakti andmiseks või toimingu sooritamiseks pädevale haldusorganile või kaebuses halduskohtule.
3)Käesolev paragrahv ei välista nõude esitamist halduse toimingu sooritamata jätmiseks eraõiguses sätestatud alustel ja korras.
§ 6. Haldusakti andmise või toimingu sooritamise nõue
1)Isik võib nõuda haldusakti andmist või toimingu sooritamist, kui avaliku võimu kandja on kohustatud haldusakti andma või toimingu sooritama ja see puudutab isiku õigusi.
3)Taotlus haldusakti andmiseks või toimingu sooritamiseks tuleb esitada selleks pädevale haldusorganile. Taotluse rahuldamata või tähtaegselt läbi vaatamata jätmise korral võib isik esitada vaide haldusorganile või kaebuse halduskohtule.
4)Kui õigusvastaselt on jäetud andmata haldusakt või sooritamata toiming, mille andmine või sooritamine tuleb otsustada kaalutlusõiguse (diskretsiooni)alusel, teeb kohus nõude rahuldamise korral avaliku võimu kandjale ettekirjutuse asja uueks otsustamiseks.
5)Käesoleva paragrahvi lõikes 4 sätestatud juhul võib kohus teha avaliku võimu kandjale ettekirjutuse haldusakti andmiseks või toimingu sooritamiseks ilma asjaolude täiendava kaalumiseta vaid juhul, kui juhtumi asjaolude tõttu ei saa avaliku võimu kandja haldusakti andmisest või toimingu sooritamisest asja uuel otsustamisel ühelgi tingimusel keelduda.
6)Käesoleva paragrahvi lõikes 4 sätestatud juhul võib vaiet lahendav haldusorgan nõude rahuldamisel valida, kas teha pädevale organile ettekirjutus haldusakti andmiseks või toimingu sooritamiseks ilma asjaolude täiendava kaalumiseta või teha ettekirjutus asja uueks otsustamiseks.
3. peatükk KAHJU HÜVITAMINE
1. jagu Üldsätted
§ 7. Vastutuse alused
1)Isik, kelle õigusi on avaliku võimu kandja õigusvastase tegevusega avalik-õiguslikus suhtes rikkunud (edaspidi kannatanu), võib nõuda talle tekitatud kahju hüvitamist, kui kahju ei olnud võimalik vältida ega ole võimalik kõrvaldada käesoleva seaduse §-des 3, 4 ja 6 sätestatud viisil õiguste kaitsmise või taastamisega.
2)Tegevusetusega tekitatud kahju hüvitamist võib nõuda üksnes juhul, kui haldusakt jäi õigeaegselt andmata või toiming õigeaegselt sooritamata ja sellega rikuti isiku õigusi.
2^1)Lisaks käesoleva paragrahvi lõigetes 1 ja 2 sätestatule võib isik nõuda avaliku võimu kandja tegevuse või tegevusetusega tekitatud kahju hüvitamist juhul, kui Euroopa Inimõiguste Kohus on rahuldanud tema individuaalkaebuse Euroopa inimõiguste ja põhivabaduste kaitse konventsiooni või selle protokolli rikkumise tõttu asjaomase avaliku võimu kandja poolt, isiku õigusi rikuti oluliselt ning isikul puuduvad muud võimalused oma õiguste taastamiseks. Kahju hüvitamist võib nõuda ka isik, kes on sarnases asjas ja samal õiguslikul alusel esitanud Euroopa Inimõiguste Kohtule individuaalkaebuse või kellel on sarnases asjas ja samal õiguslikul alusel sellise kaebuse esitamise õigus Euroopa inimõiguste ja põhivabaduste kaitse konventsiooni artikli 35 lõikes 1 sätestatud tähtaega arvestades.
3)Käesoleva paragrahvi lõigete 1–2^1  alusel hüvitatakse otsene varaline kahju ja saamata jäänud tulu.
4)Kui seadusega pole sätestatud teisiti ja see pole vastuolus avalikõiguslike suhete olemusega, kohaldatakse avaliku võimu teostamisel tekitatud kahju hüvitamisel lisaks käesolevale seadusele ka eraõiguse kahju hüvitamise sätteid.
§ 8. Varalise kahju hüvitamine
1)Varaline kahju hüvitatakse rahas. Hüvitisega tuleb luua varaline olukord, milles kannatanu oleks siis, kui tema õigusi ei oleks rikutud.
2)Kehavigastuse tekitamisel või tervise kahjustamisel võib kannatanu nõuda sellega tekitatud kulutuste hüvitamist. Sealhulgas võib kannatanu nõuda järgmiste kulutuste hüvitamist:
1)vajalikud ravikulud;
2)vajaduste suurenemisest tingitud kulud;
3)töövõimetuse tõttu saamata jäänud tulu, sealhulgas sissetulekute vähenemisest või edasiste majanduslike võimaluste halvenemisest tingitud kahju.
3)Hüvitist töövõimetuse tõttu saamata jäänud tulu eest ei saa nõuda osas, milles kannatanul on õigus kahju tekitamisest tulenevalt saada töövõimetoetust.
4)Püsiva terviserikke tekitamisel tuleb kahju hüvitada perioodiliste rahaliste maksetena iga kolme kuu eest ette. Kahju iseloomu arvestades võib hüvitise määramisel või väljamõistmisel seda ajavahemikku muuta või näha ette ühekordse makse.
§ 9. Mittevaralise kahju hüvitamine
1)Füüsiline isik võib nõuda mittevaralise kahju rahalist hüvitamist süüliselt väärikuse alandamise, tervise kahjustamise, vabaduse võtmise, kodu või eraelu puutumatuse või sõnumi saladuse rikkumise, au või hea nime teotamise korral.
2)Mittevaraline kahju hüvitatakse proportsionaalselt õiguserikkumise raskusega ning arvestades süü vormi ja raskust.
3)Kahju tekitamise süülisust ei arvestata, kui mittevaralise kahju hüvitamist taotletakse Euroopa Inimõiguste Kohtu otsuse alusel, millega on tuvastatud avaliku võimu kandja poolt Euroopa inimõiguste ja põhivabaduste kaitse konventsiooni või selle protokolli rikkumine.
§ 10. Kahju hüvitamine kolmandatele isikutele
1)Surma põhjustamisel, kehavigastuse tekitamisel või tervise kahjustamisel on kolmandal isikul õigus nõuda sellega seoses kantud kulutuste, äralangenud ülalpidamise ja mittevaralise kahju hüvitamist eraõiguses sätestatud alustel.
2)Äralangenud ülalpidamise hüvitamist ei saa nõuda ulatuses, milles kolmandal isikul tekkis surma põhjustamisest tulenevalt õigus saada toitjakaotuspensioni. Äralangenud ülalpidamine hüvitatakse maksetega sarnaselt käesoleva seaduse § 8 lõikele 4.
§ 11. Tagajärgede kõrvaldamine
1)Kannatanu võib avaliku võimu kandjalt rahalise hüvitise asemel nõuda kehtetuks tunnistatud või vastavas osas muudetud haldusakti või toimingu õigusvastaste tagajärgede kõrvaldamist.
2)Avaliku võimu kandja on tagajärgede kõrvaldamisel kohustatud rakendama kõiki õiguspäraseid abinõusid, sealhulgas andma haldusakte, sooritama toiminguid või esitama kolmanda isiku vastu eraõiguslikke nõudeid, kui selleks on olemas õiguslik alus ja tagajärgede kõrvaldamise kulud ei ületaks oluliselt rahalist hüvitist.
3)Avaliku võimu kandja võib, sõltumata kannatanu tahtest, kõrvaldada tagajärjed käesoleva paragrahvi lõikes 2 sätestatud viisil, kui rahaline hüvitis oleks oluliselt suurem tagajärgede kõrvaldamise kuludest ja isikul pole kaalukat põhjust nõuda rahalist hüvitist.
§ 12. Kahju hüvitamiseks kohustatud isik
1)Kahju kannatanud isikule on kahju hüvitama kohustatud avaliku võimu kandja, kelle tegevusega kahju tekitati. Tegevusetusega tekitatud kahju on kohustatud hüvitama avaliku võimu kandja, kes jättis õigeaegselt haldusakti andmata või toimingu sooritamata.
2)Avaliku võimu kandja poolt tekitatud kahjuks loetakse igasugune selle avaliku võimu kandja ülesandeid täitnud füüsilise isiku poolt vahetult põhjustatud kahju, sõltumata sellest, kas ülesandeid täideti teenistussuhte, lepingu, üksikkorralduse või muul alusel. Käesolevas lõikes nimetatud füüsiline isik kannatanu ees ei vastuta, kui seadus ei sätesta teisiti.
3)Füüsilisest või eraõiguslikust juriidilisest isikust avaliku võimu kandja poolt tekitatud kahju eest vastutab riik, kohaliku omavalitsuse üksus või muu avalik-õiguslik juriidiline isik, kes andis füüsilisele või eraõiguslikule juriidilisele isikule volitused avalike ülesannete täitmiseks, kui seadus ei sätesta teisiti.
4)Kui kahju on kohustatud hüvitama mitu avaliku võimu kandjat, vastutavad nad kannatanu ees solidaarselt. Avaliku võimu kandja osa ei saa solidaarvastutuse korras nõuda isikult, kes vastutab kannatanu ees eraõigusest tulenevalt.
5)Kui tagajärgede kõrvaldamiseks vajaliku haldusakti andmine või toimingu sooritamine ei ole käesoleva paragrahvi lõikes 1 nimetatud avaliku võimu kandja pädevuses, on tagajärgede kõrvaldamiseks vajaliku haldusakti või toimingu kohustatud andma või sooritama pädev avaliku võimu kandja.
§ 13. Vastutuse piiramine
1)Hüvitise suuruse määramisel arvestatakse:
1)kahju tekkimise ettenägematust;
2)objektiivseid takistusi kahju ärahoidmisel;
3)õiguste rikkumise raskust;
4)eraõiguses sätestatud piiranguid seoses kannatanu osaga kahju tekitamisel;
5)muid asjaolusid, millest tulenevalt kahju hüvitamine täies ulatuses oleks ebaõiglane.
2)Saamata jäänud tulu ei hüvitata, kui kahju hüvitamiseks kohustatud isik tõendab, et ta ei olnud kahju tekitamises süüdi.
3)Avaliku võimu kandja vabaneb vastutusest avalike ülesannete täitmisel tekitatud kahju eest, kui kahju tekitamist ei olnud võimalik vältida ka avalike ülesannete täitmisel vajalikku hoolsust täielikult järgides.
4)Tagajärgede kõrvaldamist nõudev kannatanu on kohustatud kandma tagajärgede kõrvaldamise kulud ulatuses, mis vastab tema osale tagajärgede tekitamisel. Kui tagajärjed jäävad kõrvaldamata seetõttu, et kannatanul ei ole võimalik oma osale vastavaid kulusid kanda, võib ta nõuda rahalist hüvitist avaliku võimu kandja osale vastavas ulatuses.
2. jagu Vastutuse erijuhud
§ 14. Õigustloova aktiga tekitatud kahju
1)Isik võib nõuda õigustloova aktiga või selle andmata jätmisega tekitatud kahju hüvitamist üksnes juhul, kui kahju põhjustati avaliku võimu kandja kohustuste olulise rikkumisega, rikutud kohustuse aluseks olev norm on otsekohaldatav ning isik kuulub õigustloova akti või selle andmata jätmise tõttu eriliselt kannatanud isikute rühma.
2)Käesoleva paragrahvi lõige 1 ei välista vastutust õigustloova akti alusel antud haldusakti või sooritatud toiminguga tekitatud kahju eest.
§ 15. Õigusemõistmisel tekitatud kahju
1)Isik võib nõuda kohtumenetluse käigus, sealhulgas kohtulahendiga tekitatud kahju hüvitamist üksnes juhul, kui kohtunik on kohtumenetluse käigus toime pannud kuriteo.
2)Käesoleva paragrahvi lõiget 1 kohaldatakse ka kahju suhtes, mis on tekkinud:
1)vaidluse lahendamisel seadusega vaidluste kohtuväliseks lahendamiseks loodud organi poolt;
2)väärteo kohtuvälise menetlemise käigus.
3)Käesoleva paragrahvi lõiget 1 ei kohaldata haldusorgani poolt vaidemenetluse käigus tekitatud kahju suhtes.
3^1)Lisaks käesoleva paragrahvi lõikes 1 sätestatule võib isik nõuda käesoleva paragrahvi lõigetes 1 ja 2 ettenähtud menetluste käigus, sealhulgas asjas tehtud lahendiga tekitatud kahju hüvitamist juhul, kui Euroopa Inimõiguste Kohus on rahuldanud tema individuaalkaebuse Euroopa inimõiguste ja põhivabaduste kaitse konventsiooni või selle protokolli rikkumise tõttu asjaomases menetluses, kui rikkumine viis asja ebaõige lahendamiseni ja isikul puuduvad muud võimalused oma õiguste taastamiseks.
4)Käesoleva paragrahvi lõiked 1 ja 2 ei välista avaliku võimu kandja vastutust, kui kohtunik või vaidluse või väärteoasja kohtuväline lahendaja on kahju tekitanud õigusemõistmise, vaidluse või väärteoasja lahendamisega mitteseotud tegevusega.
§ 16. Õiguspärase haldusakti või toiminguga tekitatud kahju
1)Isik võib nõuda õiguspärase, kuid tema põhiõigusi või -vabadusi erakordselt piirava haldusakti või halduse toiminguga tekitatud varalise kahju hüvitamist õiglases ulatuses.
2)Kui seadus ei sätesta teisiti, ei saa käesoleva paragrahvi lõikes 1 nimetatud hüvitist nõuda ulatuses, milles:
1)põhiõiguste või -vabaduste piiramise põhjustas isik ise või see toimus tema huvides;
2)isikute eriline kohtlemine on ette nähtud seadusega;
3)isikul on hüvitist võimalik saada mujalt, sealhulgas kindlustuselt;
4)hüvitise maksmise küsimus on reguleeritud muude seadustega.
3)Hüvitise määramisel arvestatakse kasu, mida põhiõiguste või -vabaduste piiramine avaliku võimu kandjale või avalikele huvidele kaasa tõi, piiramise raskust, kahju tekkimise ettenägematust ja muid olulisi asjaolusid.
3. jagu Kahju hüvitamise kord
§ 17. Taotluse või kaebuse esitamine
1)Kahju hüvitamiseks võib esitada taotluse kahju tekitanud haldusorganile või kaebuse halduskohtule. Taotlus kohtu poolt tekitatud kahju hüvitamiseks esitatakse Justiitsministeeriumile.
2)Kahju tekitamisel käesoleva seaduse § 12 lõikes 3 sätestatud juhul esitatakse taotlus haldusorganile, kes kahju tekitanud füüsilisele või eraõiguslikule juriidilisele isikule andis volitused avalike ülesannete täitmiseks. Kui volitused tulenevad vahetult seadusest, esitatakse taotlus füüsilise või eraõigusliku juriidilise isiku üle riiklikku järelevalvet teostavale haldusorganile.
3)Taotlus või kaebus tuleb esitada kolme aasta jooksul, arvates päevast, millal kannatanu kahjust ja selle põhjustanud isikust teada sai või pidi teada saama, sõltumata teada saamisest aga 10 aasta jooksul kahju tekitamisest või selle põhjustanud sündmusest arvates.
§ 18. Taotluse läbivaatamine
1)Haldusorgan peab taotluse lahendama kahe kuu jooksul selle nõuetekohasest esitamisest arvates.
2)Kui haldusorgan jätab kahju hüvitamise taotluse rahuldamata või tähtaegselt lahendamata või kui kannatanu ei nõustu hüvitise suuruse või viisiga, võib kannatanu 30 päeva jooksul esitada halduskohtule kaebuse hüvitise väljamõistmiseks.
4. jagu Regress
§ 19. Regressi alused
1)Käesolevast peatükist tulenevalt kahju hüvitanud avaliku võimu kandja võib esitada regressinõude käesoleva seaduse § 12 lõigetes 2 ja 3 nimetatud isiku vastu, kelle õigusvastase tegevuse tulemusena kahju tekkis, või avaliku võimu kandja vastu, kelle eest solidaarvastutuse alusel kahju hüvitati.
2)Hüvitist vähendatakse, kui regressinõude täielik rahuldamine oleks ebaõiglane, arvestades avaliku võimu kandja poolt antud korraldusi ja juhiseid ning käesoleva seaduse § 13 lõikes 1 nimetatud asjaolusid.
3)Käesoleva seaduse § 12 lõikes 2 nimetatud isik vastutab avaliku võimu kandja ees üksnes süüliselt kahju põhjustamisel.
§ 20. Hüvitise nõudmise kord
1)Regressinõude alusel hüvitise saamiseks teeb avaliku võimu kandja isikule kirjaliku ettepaneku, näidates ära kahju hüvitamise ulatuse, korra ja tähtaja ning hüvitise nõudmise aluseks olevad asjaolud. Isik vastab ettepanekule kirjalikult.
2)Ettepaneku võib teha kolme kuu jooksul, arvates päevast, millal avaliku võimu kandja regressinõude aluseks olevatest asjaoludest teada sai või pidi teada saama, sõltumata teada saamisest aga kolme aasta jooksul kahju tekitamisest arvates. Nimetatud tähtaeg ei hakka kulgema enne avaliku võimu kandja poolt kannatanule kahju hüvitamise otsustamist või avaliku võimu kandjalt kannatanu kasuks hüvitise väljamõistmist.
3)Ettepanekule vastamiseks tuleb isikule anda aega vähemalt kaks nädalat.
4)Kui isik ei ole õigeaegselt ettepanekule vastanud, keeldub kahju hüvitamisest või ei ole ettepanekus näidatud tähtajaks kahju hüvitanud, on avaliku võimu kandjal õigus pöörduda hüvitise väljamõistmiseks halduskohtusse 30 päeva jooksul käesolevas lõikes sätestatud asjaolude ilmnemisest arvates.
5)Avaliku võimu kandjat esindab regressinõude esitamisel haldusorgan, kes otsustas kahju hüvitamise kannatanule.
§ 21. Regressi erijuhud
1)Ametnik vastutab avaliku võimu kandja ees avaliku teenistuse seaduses sätestatud alustel ja korras.
2)Isik, kes tekitas kahju tema ja avaliku võimu kandja vahelise eraõigussuhte alusel tegutsedes, vastutab avaliku võimu kandja ees üksnes eraõiguses sätestatud alustel.
3)Tervisekassal on tagasinõudeõigus avaliku võimu kandja poolt kindlustatud isikule tervise kahjustamise või kehavigastusega tekitatud kahju puhul Tervisekassa poolt tasutud ravikindlustushüvitise ulatuses. Nõue esitatakse käesoleva seaduse §-des 17 ja 18 sätestatud korras.
4. peatükk ALUSETU RIKASTUMINE
§ 22. Alusetu rikastumine avalik-õiguslikus suhtes
1)Isik võib avaliku võimu kandjalt nõuda õigusliku aluseta avalik-õiguslikus suhtes üleantud asja või raha tagastamist, kui seadus ei sätesta teisiti. Kui alusetult saadud asja tagastamine on võimatu või seotud ülemääraste kuludega, võib õigustatud isik nõuda asja väärtuse hüvitamist rahas.
2)Kui käesoleva seadusega ei ole reguleeritud teisiti ja see ei ole vastuolus avalik-õigusliku suhte olemusega, kohaldatakse avalik-õiguslikus suhtes toimunud alusetu rikastumise korral eraõiguse sätteid.
3)Avaliku võimu kandja võib isikult nõuda õigusliku aluseta avalik-õiguslikus suhtes üleantud asja või raha tagastamist eraõiguses sätestatud alustel ja korras.
§ 23. Intress ja asjast saadud kasu
Lisaks käesoleva seaduse § 22 lõikes 1 sätestatule võib isik nõuda avaliku võimu kandjalt:
1)intressi alusetult saadud raha eest kuus protsenti aastas;
2)asja võõrandamisest ja asja kasutamisest saadud kasu üleandmist.
§ 24. Nõude üle otsustamine
1)Avalik-õiguslikus suhtes alusetust rikastumisest tuleneva nõude üle otsustab asja või raha saanud haldusorgan haldusaktiga. Haldusaktis märgitakse ära tagastamise või hüvitamise viis ja ulatus. Avaliku võimu kandja omandis oleva kinnisasja või muu registrisse kantud asja tagastamisel õigustatud isikule tehakse omandiõiguse ülemineku kohta kinnistusraamatusse või muusse registrisse kanne haldusakti ja avaliku võimu kandja notariaalselt tõestatud avalduse alusel.
2)Taotlus tuleb esitada kolme aasta jooksul, arvates päevast, millal õigustatud isik nõudest teada sai või pidi teada saama, sõltumata teada saamisest aga 10 aasta jooksul nõude tekkimisest arvates.
5. peatükk LÕPPSÄTTED
§ 31. Seaduse rakendamine
1)Avalik-õiguslikus suhtes tekitatud kahju hüvitamiseks või alusetult saadud raha või asja tagastamiseks enne käesoleva seaduse jõustumist esitatud kaebuse või hagi läbivaatamisel kohaldatakse enne käesoleva seaduse jõustumist kehtinud sätteid ja kahju hüvitamise üldisi põhimõtteid.
2)Enne käesoleva seaduse jõustumist tekitatud kahju hüvitamiseks või alusetult üleantud raha või asja tagastamiseks võib taotluse või kaebuse esitada enne käesoleva seaduse jõustumist vastava vaidluse lahendamiseks kaebuse või hagi esitamiseks kehtinud tähtaja jooksul, kuid mitte hiljem kui kolme aasta jooksul käesoleva seaduse jõustumisest arvates.
3)Käesoleva paragrahvi lõiget 2 ei kohaldata, kui isik sai nõudeõiguse tekkimisest teada pärast käesoleva seaduse jõustumist.
4)Käesoleva seaduse alusel ei saa nõuda enne Eesti Vabariigi põhiseaduse jõustumist kehtestatud õigustloova aktiga tekitatud kahju hüvitamist.
5)Isik, kelle taotluse alusetult vabaduse võtmisega tekitatud kahju hüvitamiseks on Rahandusministeerium jätnud rahuldamata enne käesoleva seaduse jõustumist, võib kaebuse halduskohtule esitada kuue kuu jooksul keeldumise otsuse teatavaks tegemisest arvates. Enne käesoleva seaduse jõustumist kohtule esitatud hagi alusetult vabaduse võtmisega tekitatud kahju hüvitamiseks vaadatakse läbi enne käesoleva seaduse jõustumist kehtinud alustel ja korras.
6)Käesoleva seaduse § 8 lõike 2 punktis 3 sätestatud hüvitist töövõimetuse tõttu saamata jäänud tulu eest ei saa nõuda ka osas, milles kannatanul on õigus kahju tekitamisest tulenevalt saada töövõimetuspensioni.
Kunstliku viljastamise ja embrüokaitse seadus
§ 1. Seaduse reguleerimisala
1)Käesolev seadus reguleerib naise kunstlikku viljastamist mehe seemnerakuga, kehaväliselt loodud embrüo siirdamist ja kehaväliselt loodud embrüo kaitset ning kunstliku viljastamise tulemusena sündinud lapse põlvnemist.
2)Sugurakkude hankimist ja embrüo loomist ning sugurakkude ja embrüo kodeerimist, märgistamist, uurimist, säilitamist, töötlemist, pakendamist, ladustamist, vabastamist ja väljastamist reguleerib rakkude, kudede ja elundite hankimise, käitlemise ja siirdamise seadus, kui käesolevas seaduses ei ole sätestatud teisiti.
§ 2. Kunstlik viljastamine
Kunstlik viljastamine kujutab endast naise rasestamise eesmärgil sooritatavaid toiminguid, mille käigus kantakse naisele üle mehe seemnerakud või kehaväliselt loodud embrüo.
§ 3. Embrüo
Embrüo on varajases arenemisjärgus olev loode, alates munaraku viljastumisest. Kui ei ole sätestatud teisiti, mõeldakse käesolevas seaduses embrüo all inimembrüot.
§ 3^1. Kunstliku viljastamise doonor
Kunstliku viljastamise doonor (edaspidi doonor)on anonüümne doonor, mittepartnerist doonor või partnerannetaja, kes loovutab vabatahtlikult oma sugurakke kunstlikuks viljastamiseks. Kui käesolevast seadusest ei tulene teisiti, loetakse nii munaraku- kui ka spermadoonor doonoriks.
§ 3^2. Partnerannetus, mittepartnerannetus ja anonüümne annetus
1)Partnerannetus käesoleva seaduse tähenduses on sugurakkude annetus mehe ja naise vahel, kus doonori isik on retsipiendile teada ning doonor avaldab, et laps loetakse põlvnevaks doonorist.
2)Mittepartnerannetus käesoleva seaduse tähenduses on sugurakkude annetus, kus doonori isik on retsipiendile teada, kuid doonor avaldab, et last ei loeta põlvnevaks doonorist.
3)Anonüümne annetus käesoleva seaduse tähenduses on sugurakkude annetus, kus doonori isik ei ole retsipiendile teada ning doonor avaldab, et last ei loeta põlvnevaks doonorist.
2. peatükk KUNSTLIKU VILJASTAMISE KORD JA TINGIMUSED
§ 4. Kunstliku viljastamise vabatahtlikkus
1)Kunstlikult on lubatud viljastada üksnes täisealist nooremat kui 51-aastast teovõimelist naist tema enda soovil. Keegi ei tohi sundida ega mõjutada naist laskma end kunstlikult viljastada.
2)Naise nõusolek kunstlikuks viljastamiseks peab olema vormistatud käesoleva seaduse §-s 16 sätestatud korras.
3)Naisel on õigus kunstlikust viljastamisest loobuda kuni selle teostamiseni ning kuulutada oma nõusolek kehtetuks.
§ 5. Kunstliku viljastamise näidustused
1)Naise kunstlik viljastamine on lubatud doonorsugurakkude või võõrast munarakust loodud embrüoga sõltumata tema perekonnaseisust:
1)meditsiinilistel näidustustel või
2)sobiva meespartneri puudumisel.
3)Naise kunstlik viljastamine on keelatud, kui rasedus või sünnitamine ohustab naise või lapse elu või tervist, samuti muudel meditsiinilistel vastunäidustustel.
§ 6. Kunstliku viljastamise näidustuste tuvastamine
1)Käesoleva seaduse §-s 5 nimetatud näidustused tuvastab pädev eriarstiabi osutaja, kellel on õigus suunata patsient vajaduse korral kunstlikku viljastamist korraldava eriarstiabi osutaja juurde. Kunstlikku viljastamist korraldav eriarstiabi osutaja kontrollib talle edastatud dokumentide põhjal kunstliku viljastamise näidustatust, sealhulgas on tal õigus nõuda täiendavaid andmeid patsiendi tervise seisundi kohta eriarstiabi osutajalt, kes patsiendi tema juurde suunas, ning teeb vajaduse korral täiendavaid uuringuid.
2)Kunstliku viljastamise näidustatuse uurimine dokumenteeritakse tervishoiuteenuse osutamist tõendavas dokumendis, mis peab sisaldama järelduse kunstliku viljastamise meditsiiniliste näidustuste ja vastunäidustuste kohta.
§ 7. Arsti ainuõigus teostada kunstlikku viljastamist
1)Kunstliku viljastamise vajalikkuse ja lubatavuse üle otsustab arst, lähtudes käesolevas seaduses ja muudes õigusaktides kehtestatud korrast.
2)Ainult arst võib teostada kunstlikku viljastamist ja kanda naisele üle embrüo. Kunstliku viljastamise toimingutes võivad osaleda selleks väljaõppe saanud muud tervishoiutöötajad.
§ 8. Meditsiiniliste toimingute vabatahtlikkus
1)Arsti või muud tervishoiutöötajat ei saa kohustada teostama käesoleva seaduse §-s 2 nimetatud toiminguid ega neist osa võtma.
2)Kui arst on alustanud kunstlikku viljastamist, võib ta selle katkestada meditsiiniliste vastunäidustuste korral.
§ 9. Kunstliku viljastamise korraldamine
Kunstlikku viljastamist võib korraldada eriarstiabi osutaja, kellele tervishoiuteenuste korraldamise seaduse alusel väljastatud tegevusluba annab õiguse kunstlikuks viljastamiseks.
§ 10. Meditsiiniline ja õiguslik nõustamine
1)Kunstlikku viljastamist soovivale naisele ja mehele, kes kunstliku viljastamise raames annetab oma seemnerakke mittepartnerist doonorina või partnerannetajana, peab kunstlikku viljastamist korraldav eriarstiabi osutaja enne kunstlikku viljastamist ning pärast käesoleva seaduse §-s 5 ettenähtud näidustuste tuvastamist selgitama kunstliku viljastamise bioloogilist ja meditsiinilist olemust ning sellega seotud võimalikke riske.
1^1)Kunstlikku viljastamist korraldav eriarstiabi osutaja ei vastuta kunstliku viljastamise õiguslike aluste ja kunstliku viljastamise tulemusena sündinud lapse põlvnemisega seotud õiguslike tagajärgede alase nõustamise sisu eest. Kunstliku viljastamise õiguslike aluste ning kunstliku viljastamise tulemusena sündinud lapse põlvnemisega seotud õiguslike tagajärgede alase nõustamise sisu, vormi ja korra kehtestab valdkonna eest vastutav minister määrusega.
2)Käesoleva paragrahvi lõikes 1 nimetatud nõustamise kohta koostatakse kahes eksemplaris nõustamisprotokoll. Nõustamisprotokolli üks eksemplar antakse nõustatud isiku(te)le, teine eksemplar jääb nõustamist korraldanud eriarstiabi osutajale.
3)Nõustamisprotokoll peab sisaldama:
1)nõustamise aega ja kohta;
2)nõustamist korraldava eriarstiabi osutaja nime, tegevusloa numbrit, aadressi ja sidevahendite numbreid;
3)nõustava arsti ees- ja perekonnanime ning tervishoiutöötaja registreerimiskoodi;
4)nõustatava(te)isiku(te)ees- ja perekonnanime, isikukoodi või selle puudumisel sünniaega, aadressi ja sidevahendite numbreid;
5)nõustamise eesmärki ja sisu;
6)nõustava arsti ning nõustatud isiku(te)allkirju.
§ 11. Kunstliku viljastamise vahendamise keeld
Kunstliku viljastamise tervishoiusüsteemiväline vahendamine on keelatud ning vahendamise teel saavutatud kokkulepped kehtetud.
§ 12. Naise viljastamine ainult ühe mehe seemnerakkudega
Naise kunstlikul viljastamisel võib igal kunstliku viljastamise juhul kasutada ainult ühe mehe seemnerakke.
§ 13. Ühelt anonüümselt või mittepartnerist doonorilt saadavate laste arv
Ühelt anonüümselt või mittepartnerist doonorilt võetud sugurakke võib kasutada kuni kuue erinevalt naiselt sündiva lapse eostamiseks Eestis.
§ 14. Kunstliku viljastamise dokumenteerimine
Kunstliku viljastamise kohta koostab selleks ettenähtud dokumendid kunstlikku viljastamist korraldav eriarstiabi osutaja. Kunstliku viljastamise loo vormi ja dokumenteerimise korra kehtestab valdkonna eest vastutav minister.
§ 15. Kunstlikku viljastamist käsitlevate andmete avaldamine
1)Kunstlikku viljastamist käsitlevaid isikuandmeid ei avaldata, välja arvatud käesoleva seaduse §-s 28 ettenähtud juhul.
2)Kunstlikku viljastamist puudutavates teaduslikes käsitlustes tuleb andmete avaldamisel arvestada käesolevas seaduses ettenähtud piiranguid.
3. peatükk KUNSTLIKUS VILJASTAMISES OSALEVATE ISIKUTE ÕIGUSED JA KOHUSTUSED
§ 16. Naise nõusolek kunstlikuks viljastamiseks
1)Naise kunstlik viljastamine toimub ainult käesoleva seaduse §-des 4 ja 5 ettenähtud tingimustel ning tema kirjalikul nõusolekul.
2)Naise kirjalikust nõusolekust peab ilmnema, et ta on nõus:
1)viljastamisega anonüümse või mittepartnerist doonori seemnerakkudega või viljastamisega partnerannetusena;
2)munaraku kehavälise viljastamisega;
3)rasestamisega võõra munarakust pärineva embrüoga;
4)embrüote külmutamisega.
3)Kui käesoleva seaduse § 6 alusel teostatud uuringute tulemusena ilmneb riskifaktoreid kinnitav leid, mis ei välista kunstlikku viljastamist, peab nõusolekus olema eraldi ära näidatud, et naine on kunstliku viljastamisega nõus ka nimetatud riski olemasolu korral.
4)Kunstlikku viljastamist saab teostada pärast seda, kui käesoleva seaduse §-s 10 ettenähtud nõustamisest on möödunud vähemalt üks kuu.
5)Käesolevas paragrahvis ettenähtud kirjaliku nõusoleku vormi kehtestab valdkonna eest vastutav minister.
§ 17. Mehe nõusolek abikaasa kunstlikuks viljastamiseks
§ 17^1. Mehe nõusolek naise kunstlikuks viljastamiseks
1)Mees võib anda kirjaliku nõusoleku naise kunstlikuks viljastamiseks anonüümse või mittepartnerist doonori sugurakkudega või võõrast munarakust loodud embrüoga või partnerannetusena. Mehe sugurakke võib kasutada naise kunstlikuks viljastamiseks juhul, kui selleks on tema kirjalik nõusolek. Mehe nõusolek peab olema kooskõlas naise nõusolekuga, mille naine on andnud vastavalt käesoleva seaduse §-le 16.
2)Kui naine viljastatakse selle mehe seemnerakkudega, kes on andnud nõusoleku naise kunstlikuks viljastamiseks partnerannetusena, peab nõusolekust ilmnema, kas ta nõustub naise kunstliku viljastamisega enda seemnerakkudega ka pärast enda surma.
3)Mehel on õigus kuni kunstliku viljastamise protseduuri alguseni nõusolek naise kunstlikuks viljastamiseks kirjalikult tagasi võtta.
4)Kui naise kunstlik viljastamine toimub anonüümse või mittepartnerist doonori sugurakkudega või võõrast munarakust loodud embrüoga, ei loeta last põlvnevaks sellest doonorist. Anonüümne või mittepartnerist doonor ei saa nõuda endast põlvnemise kindlakstegemist ning kolmandad isikud ei saa nõuda neist põlvnemise kindlakstegemist.
5)Kui mees on andnud nõusoleku naise kunstlikuks viljastamiseks anonüümse või mittepartnerist doonori sugurakkudega või võõrast munarakust loodud embrüoga või partnerannetusena vastavalt käesoleva paragrahvi lõikele 1 ega ole enda nõusolekut tagasi võtnud, loetakse laps kunstliku viljastamise nõusoleku andmise kaudu põlvnevaks naise kunstlikuks viljastamiseks nõusoleku andnud mehest. Naise kunstlikuks viljastamiseks nõusoleku andnud mees ei saa lapse põlvnemist endast vaidlustada. Kolmandad isikud ei saa vaidlustada lapse põlvnemist naise kunstlikuks viljastamiseks nõusoleku andnud mehest.
6)Kui mees, kes andis nõusoleku naise kunstlikuks viljastamiseks partnerannetusena vastavalt käesoleva paragrahvi lõikele 1, võtab enda nõusoleku tagasi, ei loeta last mehest põlvnevaks kunstliku viljastamise nõusoleku andmise kaudu. Lapse põlvnemine mehest tehakse kindlaks perekonnaseaduses sätestatud korras.
7)Käesolevas paragrahvis ettenähtud kirjaliku nõusoleku sisu ja vormi kehtestab valdkonna eest vastutav minister.
§ 17^2. Naissoost abikaasa nõusolek enda naissoost abikaasa kunstlikuks viljastamiseks
1)Naissoost abikaasa võib anda kirjaliku nõusoleku enda naissoost abikaasa kunstlikuks viljastamiseks anonüümse või mittepartnerist doonori sugurakkudega või võõrast munarakust loodud embrüoga. Naissoost abikaasa nõusolek peab olema kooskõlas enda naissoost abikaasa nõusolekuga, mis on antud vastavalt käesoleva seaduse §-le 16.
2)Naissoost abikaasal on õigus kuni kunstliku viljastamise protseduuri alguseni kirjalikult enda nõusolek tagasi võtta.
3)Kui naissoost abikaasa kunstlik viljastamine toimub anonüümse või mittepartnerist doonori sugurakkudega või võõrast munarakust loodud embrüoga, ei loeta last põlvnevaks anonüümsest või mittepartnerist doonorist. Anonüümne või mittepartnerist doonor ei saa nõuda endast põlvnemise kindlakstegemist ning kolmandad isikud ei saa nõuda neist põlvnemise kindlakstegemist.
4)Kui naissoost abikaasa on andnud nõusoleku enda naissoost abikaasa kunstlikuks viljastamiseks anonüümse või mittepartnerist doonori sugurakkudega või võõrast munarakust loodud embrüoga vastavalt käesoleva paragrahvi lõikele 1 ega ole enda nõusolekut tagasi võtnud, siis loetakse laps kunstliku viljastamise nõusoleku andmise kaudu põlvnevaks enda naissoost abikaasa kunstlikuks viljastamiseks nõusoleku andnud naissoost abikaasast. Naissoost abikaasa kunstlikuks viljastamiseks nõusoleku andnud naissoost abikaasa ei saa lapse põlvnemist endast vaidlustada. Kolmandad isikud ei saa vaidlustada lapse põlvnemist naissoost abikaasa kunstlikuks viljastamiseks nõusoleku andnud naissoost abikaasast.
5)Kui naissoost abikaasa võtab nõusoleku enda naissoost abikaasa kunstlikuks viljastamiseks tagasi, siis ei loeta last temast põlvnevaks. Lapse põlvnemine tehakse kindlaks perekonnaseaduses sätestatud korras.
6)Kui naissoost abikaasa on andnud nõusoleku enda kunstlikuks viljastamiseks mehe seemnerakkudega partnerannetusena, mees on andnud nõusoleku vastavalt käesoleva seaduse § 17^1  lõikele 1 ning mees ei ole enda nõusolekut tagasi võtnud, loetakse laps kunstliku viljastamise nõusoleku andmise kaudu põlvnevaks partnerannetusena seemnerakud andnud mehest. Naise kunstlikuks viljastamiseks partnerannetusena nõusoleku andnud mees ei saa lapse põlvnemist endast vaidlustada. Kolmandad isikud ei saa vaidlustada lapse põlvnemist naise kunstlikuks viljastamiseks partnerannetusena nõusoleku andnud mehest.
7)Kui mees, kes andis nõusoleku käesoleva paragrahvi lõikes 6 nimetatud naissoost abikaasa kunstlikuks viljastamiseks partnerannetusena vastavalt käesoleva seaduse § 17^1  lõikele 1, võtab enda nõusoleku tagasi, siis ei loeta last mehest põlvnevaks kunstliku viljastamise nõusoleku andmise kaudu.
8)Kui naissoost abikaasa annab nõusoleku enda naissoost abikaasa kunstlikuks viljastamiseks pärast seda, kui partnerannetusena kunstlikuks viljastamiseks nõusoleku andnud mees on enda nõusoleku tagasi võtnud, siis loetakse laps kunstliku viljastamise nõusoleku andmise kaudu põlvnevaks enda naissoost abikaasa kunstlikuks viljastamiseks nõusoleku andnud naissoost abikaasast. Naissoost abikaasa kunstlikuks viljastamiseks nõusoleku andnud naissoost abikaasa ei saa lapse põlvnemist endast vaidlustada. Kolmandad isikud ei saa vaidlustada lapse põlvnemist naissoost abikaasa kunstlikuks viljastamiseks nõusoleku andnud naissoost abikaasast. Muul juhul tehakse lapse põlvnemine mehest kindlaks perekonnaseaduses sätestatud korras.
9)Käesolevas paragrahvis ettenähtud kirjaliku nõusoleku sisu ja vormi kehtestab valdkonna eest vastutav minister.
§ 18. Naise kunstlik viljastamine pärast abielu
1)Abielu lahutamisega loetakse mehe nõusolek enda seemnerakkude kasutamiseks, samuti abikaasa nõusolek kunstlikuks viljastamiseks tagasi võetuks.
2)Naise saab kunstlikult viljastada tema lahutatud abikaasa seemnerakkudega, kui mees annab selleks uue kirjaliku nõusoleku vastavalt käesoleva seaduse § 17^1  lõikele 1.
§ 20. Naise kunstlik viljastamine pärast mehe surma
Naise kunstlik viljastamine hiljem kui üks kuu pärast partnerannetuses osalenud mehe surma, kellelt pärinevad seemnerakud, on keelatud.
§ 21. Vallalise naise kunstlik viljastamine konkreetse mehe seemnerakkudega
§ 22. Vallalise naise kunstlik viljastamine doonori seemnerakkudega
§ 23. Võõrast munarakust loodud embrüo ülekandmine naisele
1)Võõrast munarakust loodud embrüo ülekandmine naisele on lubatud, kui naise viljastamine muul viisil ei ole võimalik.
2)Doonor, kellelt pärineb munarakk, peab käesoleva paragrahvi lõikes 1 ettenähtud toiminguks andma kirjaliku nõusoleku. Nõusoleku andmise eelselt tuleb doonorit teavitada doonorlusega seotud riskidest tervisele. Doonori nõustamise kohta koostatakse nõustamisprotokoll, järgides § 10 lõigetes 2 ja 3 toodud nõudeid. Doonor võib nõusoleku igal ajal kuni munaraku eemaldamise protseduuri alguseni tagasi võtta.
3)Käesoleva paragrahvi lõikes 1 ettenähtud alusel tohib teisele naisele üle kanda kuni 35-aastaselt naiselt pärinevast munarakust loodud embrüo. Kunstlikku viljastamist sooviva naise nõusolekul, kui doonoriks on kunstlikku viljastamist sooviva naise sugulane, võib munarakudoonor olla vanem kui 35 aastat.
4)Võõrast munarakust loodud embrüo ülekandmine on lubatud pärast külmutamist ja kuuekuulist säilitamist, välja arvatud juhul, kui naine soovib embrüo siirdamist varem, olles eelnevalt teavitatud sellega kaasnevatest riskidest.
§ 24. Lapse põlvnemine võõrast munarakust loodud embrüo ülekandmise korral
Käesoleva seaduse §-s 23 ettenähtud kunstliku viljastamise tulemusena sündinud laps loetakse vastavalt perekonnaseaduse §-le 83 põlvnevaks naisest, kes on tema sünnitanud. Lapse põlvnemine isast või teisest vanemast tehakse kindlaks vastavalt käesoleva seaduse §-dele 17^1  ja 17^2 .
§ 25. Sugurakkude doonorlus
1)Spermadoonor võib olla iga täisealine kuni 40-aastane ja munarakudoonor iga täisealine kuni 35-aastane (välja arvatud § 23 lõikes 3 sätestatud juhul)vaimselt ja füüsiliselt terve isik, kes on andnud nõusoleku oma sugurakkude loovutamiseks kunstliku viljastamise tarvis ning sõlminud selleks kirjaliku lepingu.
3)Sugurakke ei ole lubatud kasutada kunstlikuks viljastamiseks, kui doonor ei ole sõlminud käesoleva paragrahvi lõikes 1 nimetatud lepingut, enne igakordset sugurakkude loovutamist läbinud nõutavat tervisekontrolli või spermadoonoril on sperma loovutamisest möödunud vähem kui kuus kuud.
4)Sugurakkude doonori valimise nõuded, annetamist välistavate asjaolude loetelu, doonorile ettenähtud kohustuslike laboratoorsete uuringute loetelu ning uuringute tegemise tingimused ja kord on sätestatud rakkude, kudede ja elundite hankimise, käitlemise ja siirdamise seaduses.
§ 26. Anonüümse ja mittepartnerist doonori õigused ja kohustused
1)Anonüümsel doonoril on õigus:
1)saada sugurakkude loovutamise eest hüvitist;
2)anonüümseks doonoriks olemise fakti mitteavaldamisele.
2)Anonüümne ja mittepartnerist doonor on kohustatud läbima käesoleva seaduse §-s 25 ettenähtud tervisekontrolli.
3)Anonüümsel doonoril ei ole õigust seada enda loovutatud sugurakkude kasutamiseks eeltingimusi.
4)Anonüümsel ja mittepartnerist doonoril ei ole õigust nõuda ema, isa ega lapse isiku kindlakstegemist.
5)Anonüümsel ja mittepartnerist doonoril ei ole õigust nõuda enda tunnistamist lapse isaks või emaks.
§ 27. Anonüümse doonori isikuandmete avaldamine
1)Kunstlikul viljastamisel ei avaldata anonüümse doonori isikuandmeid.
2)Kunstlikuks viljastamiseks nõusoleku andnud naisel ja mehel on õigus teada anonüümse doonori järgmisi bioloogilisi ja sotsiaalseid andmeid:
1)rahvust;
2)nahavärvust;
3)haridust;
4)perekonnaseisu;
5)laste olemasolu;
6)pikkust;
7)kehaehitust;
8)juuste värvust;
9)silmade värvust.
§ 28. Lapse õigus saada teada oma kunstlikku eostatust
1)Kunstliku viljastamise tulemusena sündinud ja täisealiseks saanud isikul on õigus pöörduda perekonnaseisuasutusse, et saada andmeid oma kunstliku eostatuse kohta.
2)Kui käesoleva paragrahvi lõikes 1 nimetatud isik on sündinud anonüümse doonori sugurakkudega eostatult, avaldatakse talle andmed anonüümse doonori kohta vastavalt käesoleva seaduse § 27 lõikele 2.
4. peatükk KEHAVÄLISELT LOODUD EMBRÜO KAITSE
§ 29. Munaraku kehavälise viljastamise eesmärk
Kehaväliselt on lubatud viljastada munarakku üksnes eesmärgiga see naisele üle kanda.
§ 30. Embrüo külmutamine
1)Kehaväliselt loodud embrüot võib külmutada ja säilitada külmutatuna kuni seitse aastat.
2)Kui pärast käesoleva paragrahvi lõikes 1 nimetatud aja möödumist ei ole embrüo naisele üle kantud, kasutatakse seda teaduslikuks uurimistööks või hävitatakse.
§ 31. Embrüo kasutamine
1)Kehaväliselt säilitatavat embrüot võib kasutada:
1)naisele ülekandmiseks käesolevas seaduses ettenähtud korras;
2)teaduslikuks uurimistööks käesoleva seaduse §-s 32 ettenähtud tingimustel.
2)Naisele võib ühe kunstliku viljastamise jooksul üle kanda kuni kolm embrüot, mis on loodud samadelt isikutelt pärinevatest sugurakkudest.
3)Tehingud embrüoga on keelatud.
§ 32. Embrüo kasutamine teaduslikuks uurimistööks
1)Teaduslikuks uurimistööks võib kasutada embrüot, mida ei ole kunstliku viljastamise edukuse nimel või lapse ja ema tervise huvides naisele üle kantud, samuti embrüot, mis on osutunud liigseks käesoleva seaduse § 4 lõikes 3 või § 30 lõikes 2 nimetatud asjaoludel.
2)Embrüo kasutamiseks teaduslikuks uurimistööks peab olema isikute nõusolek, kellelt sugurakud pärinevad.
§ 33. Teaduslikuks uurimistööks kasutatud embrüo ülekandmise keeld
Teaduslikuks uurimistööks kasutatud embrüo ülekandmine naisele on keelatud.
§ 34. Embrüo hoidmise või kasutamise tähtaeg
Käesoleva seaduse §-des 31 ja 32 ettenähtud alustel võib embrüot hoida või kasutada kuni 14 päeva jooksul pärast munaraku viljastumist. Embrüote säilitamine või kasutamine pärast nimetatud aja möödumist on keelatud. Nimetatud tähtaja hulka ei loeta aega, mil embrüo oli vastavalt käesoleva seaduse §-le 30 külmutatud.
§ 35. Keelatud toimingud embrüoga
Naise kunstliku viljastamisega seoses on keelatud:
1)viljastada munarakk kunstlikult sellise seemnerakuga, mis on välja valitud selles sisalduva sugukromosoomi järgi, välja arvatud juhud, mil sugurakk on välja valitud, hoidmaks ära lapse haigestumist raskesse soolisse pärilikku haigusesse;
2)luua viljastatud munaraku tuuma asendamise teel mõne teise embrüo, loote, elava või surnud inimese keharakuga selle embrüo, loote, elava või surnud inimesega samase päriliku informatsiooniga embrüo;
3)liita üheks rakuühenduseks erineva päriliku informatsiooniga embrüod, millest vähemalt üks on inimembrüo, või liita inimembrüoga rakk, mis sisaldab teistsugust pärilikku informatsiooni kui embrüo rakud ja mis võib koos sellega edasi areneda;
4)luua arenemisvõimeline embrüo inimese munaraku viljastamisega looma seemnerakuga või looma munaraku viljastamisega inimese seemnerakuga.
4^1. peatükk KEHAVÄLISE VILJASTAMISE HÜVITIS
§ 35^1. Kehavälise viljastamise ja embrüo siirdamise tervishoiuteenuste ja nendega seonduvate ravimikulude hüvitamine
 Kehavälise viljastamise ja embrüo siirdamise tervishoiuteenused ning nendega seonduvad ravimikulud hüvitatakse ravikindlustuse seaduses sätestatud tingimustel ja korras.
5. peatükk LÕPPSÄTTED
§ 37. Paragrahvi 10 rakendamine
Käesoleva seaduse §-s 10 nimetatud registreerimistõendi numbri asemel võib kuni arsti tervishoiuteenuste korraldamise seaduses sätestatud korras registreerimiseni kasutada arstikoodi.
§ 38. Rakendussätted
1)Käesoleva seaduse § 35^1  kohaldatakse alates 2006. aasta 1. jaanuarist.
2)2006. aasta kohta taotletud kehavälise viljastamise hüvitisi makstakse välja alates 2007. aasta 1. veebruarist kuni 2007. aasta 1. aprillini.
Riigikogu liikme staatuse seadus
§ 1. Riigikogu liikme staatus
Riigikogu liige on rahvaesindaja, kes valitakse vastavalt põhiseaduse §-le 60 ja Riigikogu valimise seadusele.
§ 2. Seaduse reguleerimisala
1)Käesoleva seadusega sätestatakse:
1)Riigikogu liikme volituste alguse, peatumise ja lõppemise alused, aeg ja kord;
2)asendusliikme Riigikogu liikmeks asumise ja tema volituste lõppemise alused ja kord;
3)Riigikogu liikme ametivanne ja selle andmise kord;
4)Riigikogu liikme õigused ja kohustused;
5)Riigikogu liikme ametiga ühitamatud ametid;
6)Riigikogu liikme tegevuse tagatised.
2)Riigikogu liikmele ei laiene avaliku teenistuse seadus ega töölepingu seadus.
2. peatükk RIIGIKOGU LIIKME VOLITUSTE ALGUS, PEATUMINE JA LÕPP
§ 3. Riigikogu liikme volituste algus
Riigikogu liikme volitused algavad valimistulemuste väljakuulutamise päeval.
§ 4. Riigikogu liikme ametiga ühitamatu töö- ja teenistussuhte lõpetamine
Riigikogu liikme ametiga ühitamatu töö- või teenistussuhe loetakse lõppenuks Riigikogu liikme ametivande andmise päevast, kui töö- või teenistussuhet ei ole lõpetatud või töösuhet peatatud enne ametivande andmise päeva.
§ 5. Riigikogu liikme volituste peatumine Vabariigi Valitsuse liikmeks nimetamise korral ja Vabariigi Presidendi ülesannete täitmise ajaks
1)Riigikogu liikme volitused peatuvad tema Vabariigi Valitsuse liikmeks nimetamise päeval.
2)Riigikogu liikme volitused ei peatu juhul, kui Riigikogu uude koosseisu valitud Riigikogu liige jätkab kuni uue Vabariigi Valitsuse ametisseastumiseni oma tegevust Riigikogu uue koosseisu kokkuastumise tõttu tagasi astuva Vabariigi Valitsuse koosseisus.
3)Riigikogu esimehe volitused Riigikogu liikmena peatuvad ajaks, mil ta täidab Vabariigi Presidendi ülesandeid.
§ 6. Riigikogu liikme volituste peatamine lapsehoolduse ja ajutise töövõimetuse ajaks
1)Riigikogu liige võib esitada Riigikogu juhatusele avalduse peatada tema volitused seoses:
1)alla kolmeaastase lapse kasvatamise vajadusega;
2)ajutise töövõimetusega.
2)Avalduses märgitakse volituste peatamise põhjus ning tähtaeg, mis ei või olla lühem kui kolm kuud. Avaldusele lisatakse dokumendid, mis kinnitavad peatamisavalduse aluseks olevaid asjaolusid.
3)Riigikogu juhatus teeb otsuse kolme tööpäeva jooksul avalduse saamise päevast arvates. Otsuses märgitakse volituste taastumise kuupäev.
4)Riigikogu liikme volitused loetakse peatunuks Riigikogu juhatuse otsuse tegemise päevale järgnevast päevast.
5)Riigikogu juhatus võib Riigikogu liikme volituste taastumise kuupäeva oma otsusega edasi lükata, kui Riigikogu liige esitab sellekohase avalduse käesoleva paragrahvi lõigetes 1 ja 2 ettenähtud tingimustel ja korras.
§ 7. Riigikogu liikme volituste taastumine
1)Kui Riigikogu esimees lõpetab Vabariigi Presidendi ülesannete täitmise või Riigikogu liige vabastatakse Vabariigi Valitsuse liikme kohustustest, loetakse tema volitused taastunuks ülesannete täitmise lõpetamise või vabastamise päevale järgnevast päevast.
2)Kui Riigikogu liikme volitused on peatatud käesoleva seaduse § 6 alusel, loetakse need taastunuks Riigikogu juhatuse otsuses märgitud kuupäevast (§ 6 lg 3).
§ 8. Riigikogu liikme volituste lõppemise alused
1)Riigikogu liikme volitused loetakse lõppenuks Riigikogu järgmiste valimiste tulemuste väljakuulutamise päevast.
2)Riigikogu liikme volitused lõpevad enne tähtaega:
1)tema asumisega mõnda teise riigiametisse;
2)teda süüdi mõistva kohtuotsuse jõustumisega;
3)tema tagasiastumisega käesoleva seadusega ettenähtud korras;
4)kui Riigikohus on otsustanud, et ta on kestvalt võimetu oma ülesandeid täitma;
5)tema surma korral.
§ 9. Riigikogu liikme tagasiastumine
1)Riigikogu liige võib oma algatusel Riigikogust tagasi astuda.
2)Tagasi astuda sooviv Riigikogu liige esitab isiklikult Riigikogu juhatusele kirjaliku avalduse, milles on märgitud tagasiastumise põhjus.
3)Kui Riigikogu liikmeks valituks osutunul või asendusliikmel ei ole võimalik asuda täitma Riigikogu liikme ülesandeid, võib ta tagasi astuda enne ametivande andmist.
4)Käesoleva paragrahvi lõikes 3 nimetatud juhul esitab Riigikogu liige, järgides lõikes 2 nimetatud nõudeid, tagasiastumisavalduse enne esimese istungi päeva Vabariigi Valimiskomisjonile, pärast seda Riigikogu juhatusele.
5)Riigikogu liige ei saa tagasi astuda ajal, kui tema volitused on peatunud vastavalt käesoleva seaduse §-le 5 või 6.
6)Riigikogu liige loetakse tagasiastumisavalduse esitanuks juhul, kui ta ei teavita kümne päeva jooksul Euroopa Parlamendi valimiste tulemuste väljakuulutamise päevast arvates Vabariigi Valimiskomisjoni, et ta soovib jätkata oma senises ametis ja Euroopa Parlamendi liikme mandaadist loobuda.
7)Vabariigi Valimiskomisjon või Riigikogu juhatus teeb otsuse tagasiastumisavalduse suhtes esimesel võimalusel.
8)Tagasiastumisavalduse esitanud Riigikogu liikme volitused lõpevad päeval, mil Vabariigi Valimiskomisjon või Riigikogu juhatus teeb otsuse asendusliikme asumise kohta Riigikogu liikmeks.
§ 10. Riigikogu liikme volituste lõpetamine Riigikohtu otsusega
Riigikohus võib Riigikogu juhatuse taotlusel lõpetada oma otsusega enne tähtaega selle Riigikogu liikme volitused, kes:
1)on kestvalt võimetu täitma oma ülesandeid,
2)ei vasta Eesti Vabariigi põhiseaduses või Riigikogu valimise seaduses Riigikogu liikme kandidaadile esitatavatele nõuetele või
3)keeldub andmast ametivannet.
3. peatükk ASENDUSLIIGE
§ 11. Asendusliige
Kui Riigikogu liikme volitused peatuvad või lõpevad enne tähtaega, asub tema asemel Riigikogu liikmeks asendusliige.
§ 12. Asendusliikmete järjekord
1)Valimisringkonnas valituks osutunud Riigikogu liikme asendusliikmeks on sama erakonna samas valimisringkonnas kandideerinud esimene asendusliikmeks registreeritud kandidaat.
2)Kompensatsioonimandaadi alusel valituks osutunud Riigikogu liikme asendusliikmeks on sama erakonna üleriigilises nimekirjas kandideerinud esimene asendusliikmeks registreeritud kandidaat.
3)Kui valimisringkonnas samal erakonnal rohkem asendusliikmeks registreeritud kandidaate ei ole, on asendusliikmeks sama erakonna üleriigilises nimekirjas kandideerinud esimene asendusliikmeks registreeritud kandidaat.
4)Kui asendatav Riigikogu liige kandideeris väljaspool nimekirju või kui samas nimekirjas rohkem registreeritud asendusliikmeid ei ole, saab Riigikogu liikmeks asendusliige, kes on määratud üleriigiliste nimekirjade vahel jaotatud lisamandaadi alusel, mille on registreerinud Vabariigi Valimiskomisjon.
5)Kui Riigikogu liikme volitused taastuvad, lõpevad selle Riigikogu liikme volitused, kes viimasena sama erakonna samas valimisringkonnas või üleriigilises nimekirjas kandideerinud ja asendusliikmeks registreeritud kandidaatide hulgast on asunud Riigikogu liikmeks.
§ 13. Asendusliikme asumine Riigikogu liikmeks
1)Asendusliikme Riigikogu liikmeks asumine vormistatakse Vabariigi Valimiskomisjoni või Riigikogu juhatuse otsusega.
2)Vabariigi Valimiskomisjon või Riigikogu juhatus teeb käesoleva paragrahvi lõikes 1 nimetatud otsuse esimesel võimalusel pärast dokumendi saamist, mis kinnitab Riigikogu liikme volituste peatumise või ennetähtaegse lõppemise aluseks olevat asjaolu.
3)Asendusliikme volitused Riigikogu liikmena algavad järgmisel päeval pärast Vabariigi Valimiskomisjoni või Riigikogu juhatuse otsuse tegemise päeva.
§ 14. Riigikogu liikmeks asunud asendusliikme volituste lõppemine
1)Lisaks käesoleva seaduse §-s 8 ettenähtud juhtudele lõpevad Riigikogu liikmeks asunud asendusliikme volitused Riigikogu liikme volituste taastumise korral:
1)Riigikogu esimehe poolt Vabariigi Presidendi ülesannete täitmise lõpetamise päeval;
2)Riigikogu liikme Vabariigi Valitsuse liikme kohustustest vabastamise päeval;
3)käesoleva seaduse §-s 6 ettenähtud juhul Riigikogu juhatuse otsuses märgitud kuupäevale eelneval päeval.
2)Riigikogu liiget asendava liikme volituste lõppemise vormistab Riigikogu juhatus oma otsusega.
4. peatükk RIIGIKOGU LIIKME AMETIVANNE
§ 15. Ametivande andmise kohustus ja ametivande tekst
1)Riigikogu liige annab enne oma kohustuste täitmisele asumist järgmise ametivande:
«Asudes täitma oma kohustusi Riigikogu liikmena Riigikogu … koosseisus, annan vande jääda ustavaks Eesti Vabariigile ja tema põhiseaduslikule korrale. (Nimi. Allkiri. Kuupäev.)»
2)Riigikogu liige kirjutab ametivande tekstile alla.
3)Allkirjastatud ametivannete tekste hoitakse Riigikohtus.
§ 16. Ametivande andmine
1)Riigikogu uue koosseisu liikmed annavad ametivande esimesel istungil Riigikogu kodu- ja töökorra seaduses ettenähtud korras.
2)Riigikogu liige, kes ei ole andnud ametivannet esimesel istungil, annab selle Riigikogu ees esimese istungi alguses, millest ta osa võtab.
3)Kui Riigikogu liikme volitused sama Riigikogu koosseisu volituste ajal algavad teist või enamat korda ning ta on selle koosseisu volituste ajal ametivande andnud, annab ta Riigikogu esimehele kirjaliku ametivande.
5. peatükk RIIGIKOGU LIIKME TEGEVUSE TAGATISED, ÕIGUSED JA KOHUSTUSED
§ 17. Vaba mandaat
1)Riigikogu liige on sõltumatu. Ta täidab rahvaesindaja ülesandeid kooskõlas põhiseaduse, seaduste, avalike huvide ja oma südametunnistusega.
2)Riigikogu liiget ei või kohustada Riigikogust tagasi astuma.
§ 18. Immuniteet
1)Riigikogu liige ei kanna õiguslikku vastutust hääletamise ja poliitiliste avalduste eest Riigikogus või selle organites.
2)Riigikogu liige on puutumatu. Riigikogu liiget ei või takistada tema ülesandeid täitmast.
3)Riigikogu liikme immuniteeti ei või kasutada vaba mandaadi teostamisega mitteseotud tegevustes või õigusvastutusest kõrvalehoidmiseks.
4)Immuniteedist ei saa Riigikogu liige loobuda. Riigikogu liige võib anda kriminaalmenetluse seadustiku § 382^2  lõigetes 1, 3 ja 4 nimetatud menetlustoiminguteks eelneva kirjalikku taasesitamist võimaldavas vormis nõusoleku Tallinna Ringkonnakohtu esimehele, põhiseaduskomisjonile või õiguskantslerile selle kohta, et ta on nõus immuniteediga kaetud üksikute menetlustoimingute tegemisega.
5)Ilma Riigikogu liikme eelneva kirjalikku taasesitamist võimaldavas vormis antud nõusolekuta ei saa teda kohustada osalema haldus- ja tsiviilkohtumenetluses ning väärteomenetluses või rakendada tema suhtes sundtoomist, kui see takistab Riigikogu liikme ülesannete täitmist.
6)Riigikogu liikme suhtes menetlustoimingute tegemisel ning süüdistusakti koostamisel järgitakse kriminaalmenetluse seadustiku 14^1 . peatükis sätestatut.
§ 18^1. Aegumine
1)Kui Riigikogu liige on kahtlustatav kuriteo toimepanemises, siis selle kuriteo aegumine peatub.
2)Kuriteo aegumine uueneb, kui Riigikogu annab nõusoleku koostada Riigikogu liikme kohta süüdistusakt või kui Riigikogu liikme volitused lõpevad.
§ 18^2. Riigikogu liikme immuniteedi erisused väärteomenetluses
1)Väärteo toimepanemise korral võidakse Riigikogu liikme suhtes rakendada vahetut sundi määral, mis on vältimatult vajalik toimepandud väärteo fikseerimiseks.
2)Väärteo eest karistusena mõistetud aresti kannab Riigikogu liige ajal, kui see ei takista tema osalemist Riigikogu töös.
§ 18^3. Riigikogu liikme immuniteedi erisused korrakaitseliste riikliku järelevalve erimeetmete kohaldamisel
Riigikogu liikme suhtes võib rakendada ilma tema nõusolekuta Riigikogu liikme ülesannete täitmist takistavaid korrakaitseseaduses sätestatud riikliku järelevalve erimeetmeid, kui on vajadus tõrjuda kõrgendatud ohtu isiku elule, kehalisele puutumatusele, füüsilisele vabadusele või suure väärtusega varalisele hüvele või kui esineb vahetu kõrgendatud oht, kus korrarikkumine leiab juba aset või on suur tõenäosus, et see kohe algab.
§ 18^4. Riigikogu liikme postisaadetise ja elektroonilise side võrgu kaudu edastatavate sõnumite kaitstus
1)Kriminaalmenetluse seadustiku § 89 alusel teostatavat Riigikogu liikme postisaadetise aresti ja läbivaatust võib Riigikogu liikme suhtes toimetada ainult lähtudes talle inkrimineeritava kuriteo tõendamisvajadusest.
2)Riigikogu liikme tööalased sõnumid, mida Riigikogu liige edastab või võtab vastu elektroonilise side võrgu kaudu, on kaitstud immuniteediga. See ei rakendu, kui Riigikogu liikme suhtes tehakse kriminaalmenetluse seadustiku § 382^2  lõigete 1 ja 4 alusel menetlustoiminguid Tallinna Ringkonnakohtu esimehe või õiguskantsleri nõusolekul.
§ 18^5. Riigikogu liikme immuniteedi äravõtmise taotlus
Riigikogu liikme suhtes menetlustoimingu tegemiseks või süüdistusakti koostamiseks nõusoleku saamiseks esitab õiguskantsler või riigi peaprokurör põhjendatud taotluse, milles näidatakse veenvalt, miks muul viisil ei ole võimalik eesmärki saavutada.
§ 19. Juurdepääs riigisaladusele ja salastatud välisteabele
1)Riigikogu liikmel on riigisaladusele ja salastatud välisteabele juurdepääsu õigus tema kohustuste täitmiseks.
2)Peaministri või asjaomase ministri põhjendatud otsusel võib keelata Riigikogu liikmele juurdepääsu andmise konkreetsele salastatud välisteabele või riigisaladusele, kui:
1)riigisaladus puudutab julgeolekualase teabe allikat;
2)riigisaladus puudutab julgeolekuasutuse tegevuse meetodit, mille kasutamine ei ole veel lõppenud;
3)riigisaladus puudutab julgeolekuasutuse poolt teabe kogumist julgeolekuasutuste seaduse §-s 25 või 26 sätestatud viisil ja see ei ole veel lõppenud või
4)riigisaladuse avaldamine seab ohtu isikud, kelle suhtes on tehtud jälitustoiming, jälitustoimingu tegemises osalenud või jälitustoimingu tegemisse kaasatud isikud, samuti nende lähedased, või kui avaldamine ohustab koostöö salajasust.
3)Kui välislepingu kohaselt on julgeolekukontrolli läbiviimine salastatud välisteabele juurdepääsu õiguse andmise kohustuslik eeltingimus, teostatakse julgeolekukontroll ka Riigikogu liikme suhtes.
4)Julgeolekukontroll teostatakse iga Riigikogu liikme suhtes, kes on määratud Riigikogu riigikaitsekomisjoni liikmeks. Kui riigikaitsekomisjoni liikmeks määratud Riigikogu liige ei läbi julgeolekukontrolli, määratakse tema asemele uus riigikaitsekomisjoni liige Riigikogu kodu- ja töökorra seaduses sätestatud korras.
5)Käesoleva paragrahvi lõikes 3 nimetatud julgeolekukontrolli läbimiseks täidab Riigikogu liige riigisaladusele juurdepääsu loa taotleja ankeedi ja allkirjastab nõusoleku, millega lubab julgeolekukontrolli teostaval asutusel saada julgeolekukontrolli teostamise ajal enda kohta teavet füüsilistelt ja juriidilistelt isikutelt ning riigi- ja kohaliku omavalitsuse asutustelt ja organitelt, ning esitab need Riigikogu julgeolekuasutuste järelevalve komisjonile.
6)Riigikogu julgeolekuasutuste järelevalve komisjon määrab Riigikogu liikme suhtes julgeolekukontrolli teostava julgeolekukontrolli asutuse, kellele ta edastab käesoleva paragrahvi lõikes 5 nimetatud dokumendid.
7)Julgeolekukontrolli asutus esitab Riigikogu liikme suhtes teostatud julgeolekukontrolli käigus kogutud andmed Riigikogu julgeolekuasutuste järelevalve komisjonile kahe kuu jooksul, arvates käesoleva paragrahvi lõikes 5 nimetatud dokumentide saamisest.
8)Riigikogu julgeolekuasutuste järelevalve komisjon otsustab, kas Riigikogu liige on julgeolekukontrolli läbinud. Salastatud välisteabe juurdepääsusertifikaat väljastatakse riigisaladuse ja salastatud välisteabe seaduses ettenähtud korras.
§ 20. Riigikogu liikmete märgukirjadele ja avaldustele vastamine
1)Riigikogu liikmete märgukirjadele ja avaldustele on riigiasutused, kohalikud omavalitsused ja nende ametiisikud kohustatud vastama 10 tööpäeva jooksul märgukirja või avalduse saamisest arvates.
2)Täiendava uurimise vajaduse korral võivad riigiasutused, kohalikud omavalitsused ja nende ametiisikud käesoleva paragrahvi lõikes 1 nimetatud tähtaega pikendada kuni ühe kuuni. Tähtaja pikendamisest tuleb Riigikogu liiget kirjalikult teavitada.
§ 21. Toimingupiirangud ning majanduslike huvide ja tegevusalade deklareerimise kohustus
6. peatükk RIIGIKOGU LIIKME AMETIGA ÜHITAMATUD AMETID
§ 22. Riigikogu liikme ametiga ühitamatud ametid ja ülesanded
1)Riigikogu liikme põhitöökoht on Riigikogu.
2)Riigikogu liige ei tohi oma volituste ajal olla ametikohal ega täita ülesandeid, mis on vastuolus võimude lahususe põhimõttega või võivad muul viisil põhjustada Riigikogu liikme tegevuses huvide konflikti.
3)Riigikogu või selle organ võib seaduses ettenähtud juhul nimetada Riigikogu liikme mõne nõukogu esimeheks või liikmeks.
§ 23. Avalikus teenistuses olemise keeld
1)Riigikogu liige ei või oma volituste ajal olla teenistuja riigi ametiasutuses.
2)Riigikogu liige ei või oma volituste ajal olla valitsusasutuse hallatava riigiasutuse juht.
3)Riigikogu liige ei või oma volituste ajal olla vallavanem või linnapea, valla- või linnavalitsuse liige ega kohaliku omavalitsuse ametnik.
4)Riigikogu liige ei või oma volituste ajal olla teiste riikide, Euroopa Liidu institutsioonide või asutuste ega rahvusvaheliste organisatsioonide teenistuses.
§ 24. Linna- ja vallavolikogu liikmeks olemise keeld
§ 25. Euroopa Parlamendi liikmeks olemise keeld
Riigikogu liige ei või oma volituste ajal olla Euroopa Parlamendi liige.
§ 26. Avalik-õigusliku juriidilise isiku nõukokku kuulumise piirangud ning juhiks ja juhatuse liikmeks olemise keeld
1)Riigikogu liige ei või oma volituste ajal olla avalik-õigusliku juriidilise isiku nõukogus nimetatuna Vabariigi Valitsuse, ministri või muu täidesaatva riigivõimu asutuse juhi poolt.
2)Riigikogu liige ei või oma volituste ajal olla Eesti Panga nõukogu esimees.
3)Riigikogu liige ei või oma volituste ajal olla avalik-õigusliku juriidilise isiku juht ega juhatuse liige.
§ 27. Vabade kutsete pidamise keeld
Riigikogu liige ei või oma volituste ajal tegutseda advokaadi, notari, kohtutäituri ega vandetõlgina.
§ 28. Riigi osalusega äriühingu ning riigi asutatud sihtasutuse juhiks ja juhatuse liikmeks olemise keeld
Riigikogu liige ei või oma volituste ajal olla riigi osalusega äriühingu või riigi asutatud sihtasutuse juht ega juhatuse liige.
7. peatükk RIIGIKOGU LIIKME SOTSIAALSED TAGATISED
§ 29. Riigikogu liikme palk
1)Riigikogu liikmete ametipalk määratakse kõrgemate riigiteenijate ametipalkade seadusega.
8)Riigikogu liikmele makstakse palka alates ametivande andmise päevast.
§ 30. Riigikogu liikme tööga seotud kulude hüvitamine
Riigikogu liikmele hüvitatakse kuludokumentide alusel tööga seotud kulutused kuni 30% Riigikogu liikme ametipalgast Riigikogu juhatuse kehtestatud korras. Riigikogu XI koosseisu volituste lõppemiseni hüvitatakse Riigikogu liikmele kuludokumentide alusel tööga seotud kulutused kuni 10% Riigikogu liikme ametipalgast Riigikogu juhatuse kehtestatud korras.
§ 31. Riigikogu liikme eluasemekulude hüvitamine
2)Riigikogu liikmele, kes Rahvastikuregistrisse kantud elukohaandmete järgi elab väljaspool Tallinna ja Tallinnaga piirnevaid kohaliku omavalitsuse üksusi, makstakse tema sooviavalduse alusel eluasemekulude hüvitamiseks iga kuu summa, mille suurus on 20% Riigikogu liikme ametipalgast.
§ 32. Riigikogu liikme volituste lõppemise hüvitis
1)Riigikogu liikme volituste lõppemise korral makstakse talle ühekordset hüvitist.
2)Kui isik oli Riigikogu liige alla aasta, makstakse talle hüvitisena summa, mille suuruseks on Riigikogu liikme ametipalk vastavalt tema poolt Riigikogu liikmena järjest töötatud ajale, kuid mitte rohkem kui Riigikogu liikme kolme kuu ametipalk.
3)Kui isik oli Riigikogu liige vähemalt ühe aasta, makstakse talle hüvitisena summa, mis on võrdne Riigikogu liikme kuue kuu ametipalgaga.
4)Kui Riigikogu liige astub tagasi, makstakse talle hüvitist üksnes juhul, kui ta oli Riigikogu liige vähemalt ühe aasta. Hüvitise suurus on sellisel juhul Riigikogu liikme kolme kuu ametipalk.
5)Kui Riigikogu liige osutub valituks Riigikogu järgmisse koosseisu, makstakse talle hüvitisena summa, mille suuruseks on Riigikogu liikme ametipalk vastavalt Riigikogu eelmise koosseisu volituste lõppemise päeva ja Riigikogu uues koosseisus ametivande andmise päeva vahele jäävate päevade arvule.
6)Käesolevas paragrahvis ettenähtu ei laiene Riigikogu liikmele, kelle volitused lõpevad enne tähtaega käesoleva seaduse § 8 lõike 2 punkti 1, 2, 4 või 5 alusel.
8. peatükk LÄHETUSED
§ 33. Lähetused
1)Riigisisene lähetus on Riigikogu liikme saatmine väljapoole Tallinna täitma Riigikogu, Riigikogu juhatuse või komisjoni antud ülesandeid.
2)Välislähetus on Riigikogu liikme saatmine välisriiki täitma Riigikogu, Riigikogu juhatuse, komisjoni või fraktsiooni antud ülesandeid.
3)Riigikogu esindajana võib välislähetusse saata Riigikogu eelmise koosseisu volituste ajal moodustatud Riigikogu välisdelegatsiooni liikme, sõltumata sellest, kas ta osutus valituks Riigikogu uude koosseisu, kuni asjaomase välisdelegatsiooni moodustamiseni Riigikogu uue koosseisu volituste ajal.
4)Lähetuskulude hüvitamise tingimused, ulatuse ja korra kehtestab Riigikogu juhatus.
5)Lähetusse saatmise otsustab Riigikogu juhatus.
§ 34. Reisikindlustus
Välislähetusse saadetud Riigikogu liikmel on õigus reisikindlustusele Riigikogu juhatuse kehtestatud tingimustel, ulatuses ja korras.
9. peatükk RIIGIKOGU LIIKME ABI
§ 35.   § 37.  
10. peatükk RAKENDUSSÄTTED
§ 60. Riigikogu Kantselei direktori ametiaja rakendamine
Käesoleva seaduse jõustumisel ametis olev Riigikogu Kantselei direktor loetakse seaduse jõustumise hetkest arvates viieks aastaks ametisse nimetatuks.
§ 60^1. Riigikogu liikme palga maksmise ajutine korraldus
 Kuni 2011. aasta 31. detsembrini on Riigikogu liikme palk Eesti keskmise palga ning käesoleva seaduse §-s 29 sätestatud vastava koefitsiendi korrutis, kuid mitte suurem kui 2009. aasta neljanda kvartali Eesti keskmise palga ning käesoleva seaduse §-s 29 sätestatud vastava koefitsiendi korrutis.
Euroopa Liidu Nõukogu määruse (EÜ)nr 2157/2001 «Euroopa äriühingu (SE)põhikirja kohta» rakendamise seadus
§ 1. Euroopa äriühingule kohaldatavad sätted
1)Käesolev seadus reguleerib Eestis asuva Euroopa äriühingu (ladina keeles: Societas Europaea, edaspidi SE)õiguslikku seisundit niivõrd, kuivõrd seda ei ole reguleeritud Euroopa Liidu Nõukogu 8. oktoobri 2001 määrusega (EÜ)nr 2157/2001 Euroopa äriühingu (SE)põhikirja kohta (edaspidi määrus).
2)SE suhtes kohaldatakse käesolevat seadust ja muid riigisiseseid õigusakte, kui määruse järgi tuleb lähtuda riigisisesest õigusest või kui määrus annab võimaluse reguleerida teatavaid valdkondi riigisisese õiguse alusel.
§ 2. SE äriregistrisse kandmine
SE kantakse äriregistrisse vastavalt äriregistri seaduses ja äriseadustikus aktsiaseltsi äriregistrisse kandmise kohta sätestatule.
§ 3. SE aktsiakapital ja raamatupidamine
1)SE aktsiakapitali väljendatakse vastavalt määruse artikli 67 lõikele 1 eurodes.
2)SE raamatupidamise aastaaruannete koostamisel väljendatakse rahalised näitajad vastavalt määruse artikli 67 lõikele 2 eurodes.
§ 4. Pädevus
1)Määruse artikli 8 lõikes 8 nimetatud kohustus on registripidajal.
2)Määruse artikli 22 alusel esitatud avalduse vaatab läbi Harju Maakohus hagita menetluses.
3)Määruse artikli 25 lõikes 2 nimetatud kohustus on registripidajal.
4)Määruse artiklis 26 nimetatud kohustused on registripidajal.
4^1)Määruse artikli 55 lõike 3 esimeses lauses sätestatud õigused on kohtul, mille tööpiirkonnas on SE registrijärgne asukoht.
5)Määruse artikli 64 lõikes 4 sätestatud kohustus on kohtul, kes tuvastas määruse artikli 7 rikkumise.
2. peatükk SE ASUKOHA MUUTMINE
§ 5. Asukohamuutmise kava avaldamine
Juhatus esitab määruse artikli 8 lõikes 2 käsitletud asukohamuutmise kava äriregistri pidajale ning avaldab ametlikus väljaandes Ametlikud Teadaanded teate asukohamuutmise kava koostamise kohta. Teates tuleb märkida, et asukohamuutmise kavaga on võimalik tutvuda registriosakonnas ja juhatuse määratud kohas.
§ 6. Hüvitis asukoha muutmisega mittenõustumise korral
1)Kui SE asukoht viiakse määruses sätestatud korras Eestist üle teise Euroopa Liidu liikmesriiki, võib aktsionär, kes ei ole asukohamuutmisega nõus, SE teise liikmesriigi vastavasse registrisse kandmisest arvates kahe kuu jooksul nõuda, et SE omandaks tema aktsiad rahalise hüvitise eest. Rahaline hüvitis peab olema sama suur kui rahasumma, mida aktsionär oleks saanud SE likvideerimisel järelejäänud vara jaotamisel, kui SE oleks likvideeritud asukohamuutmise otsuse tegemise ajal.
2)SE poolt aktsiate omandamisele käesoleva paragrahvi lõikes 1 nimetatud alustel ei kohaldata äriseadustiku § 283 lõike 2 punktis 2 sätestatut.
3)Aktsionäride nimed, kes ei olnud nõus SE asukoha muutmisega ja soovivad kasutada käesoleva paragrahvi lõikes 1 nimetatud õigust, lisatakse asukohamuutmise otsusele. Asukohamuutmise otsusega mittenõustumist kinnitab iga aktsionär oma allkirjaga.
4)Alates SE kandmisest uue asukohariigi registrisse peab SE maksma hüvitiselt viivist seadusega sätestatud suuruses.
5)Kui SE asukoha muutmisega mittenõustunud aktsionär ei nõua käesolevas paragrahvis nimetatud hüvitist, võib ta oma aktsiad võõrandada kahe kuu jooksul, sõltumata seadusega sätestatud või põhikirjaga ettenähtud käsutuspiirangutest.
§ 7. Võlausaldajate kaitse asukohamuutmise korral
1)Asukohamuutmist kavandava SE võlausaldajad võivad asukohamuutmise kava avaldamisest arvates kahe kuu jooksul esitada SE-le oma nõuded tagatise saamiseks.
2)SE peab tagama asukohamuutmise kava avaldamisest arvates kahe kuu jooksul esitatud võlausaldajate nõuded, kui võlausaldajad ei saa nõuda nõuete rahuldamist ja nad põhistavad, et asukohamuutmine võib ohustada nende nõuete täitmist.
§ 8. Maksu- ja Tolliameti nõusolek SE asukoha muutmise korral
Kui SE asukoht viiakse Eestist üle teise Euroopa Liidu liikmesriiki, ei anna registripidaja määruse artikli 8 lõikes 8 nimetatud tunnistust ilma Maksu- ja Tolliameti nõusolekuta. Nõusoleku saamiseks esitab registripidaja kirjaliku taotluse Maksu- ja Tolliametile. Maksu- ja Tolliamet ei või nõusoleku andmisest keelduda, kui tal ei ole nõudeid SE vastu, samuti siis, kui Maksu- ja Tolliamet peab tõenäoliseks, et nõusoleku küsimise ajal käimasoleva maksuhalduri kontrollimenetluse käigus ei tuvastata maksuseaduste rikkumisi. Kui nõusolekut ei ole saadud 20 päeva jooksul pärast taotluse saatmist, loetakse Maksu- ja Tolliamet asukohamuutmisega nõus olevaks.
3. peatükk SE ASUTAMINE
1. jagu SE asutamine ühinemise teel
§ 9. Maksu- ja Tolliameti nõusolek SE asutamise korral ühinemise teel
Kui SE asutamisel ühinemise teel osaleb Eesti äriregistrisse kantud aktsiaselts, mis lõpeb seoses SE asutamisega välisriigis, ei anna registripidaja määruse artikli 25 lõikes 2 sätestatud tunnistust ilma Maksu- ja Tolliameti nõusolekuta. Nõusoleku saamiseks esitab registripidaja kirjaliku taotluse Maksu- ja Tolliametile. Maksu- ja Tolliamet ei või nõusoleku andmisest keelduda, kui tal ei ole nõudeid SE vastu, samuti siis, kui Maksu- ja Tolliamet peab tõenäoliseks, et nõusoleku küsimise ajal käimasoleva maksuhalduri kontrollimenetluse käigus ei tuvastata maksuseaduste rikkumisi. Kui nõusolekut ei ole saadud 20 päeva jooksul pärast taotluse saatmist, loetakse Maksu- ja Tolliamet nõus olevaks SE asutamisega ühinemise teel.
§ 10. Ühinemise teatavakstegemine
Määruse artiklis 21 nimetatud andmed ühinevate äriühingute kohta avaldatakse ametlikus väljaandes Ametlikud Teadaanded koos äriseadustiku § 399 kohase teatega ühinemise kohta.
§ 11. Hüvitis aktsiate asendussuhtega või ühinemisega mittenõustumise korral
Ühinemise teel SE asutamisele kohaldatakse äriseadustiku § 398 lõikeid 2–4 ning vastavalt äriseadustiku § 404.
2. jagu Valdus-SE asutamine
§ 12. Valdus-SE asutamise otsuse vaidlustamine ja kahju hüvitamine
Kui valdus-SE asutamisel määrati osade või aktsiate asendussuhe liiga madalaks, võib osanik või aktsionär nõuda valdus-SE-lt hüvitist. Alates valdus-SE kandmisest registrisse peab valdus-SE tasuma hüvitiselt viivist seadusega sätestatud suuruses. See ei välista ega piira viivist ületava kahju hüvitamise nõude esitamist.
§ 13. Hüvitis valdus-SE asutamise korral
1)Valdus-SE asutamisel osaleva ühingu osanik või aktsionär, kes ei ole valdus-SE asutamisega nõus, võib valdus-SE registrisse kandmisest arvates kahe kuu jooksul nõuda, et osaühing või aktsiaselts omandaks tema osa või aktsiad rahalise hüvitise eest. Vastavalt kehtib äriseadustiku § 404 lõike 1 teine lause.
2)Osaühingu poolt oma osa omandamisel käesoleva paragrahvi lõikes 1 nimetatud alusel võib omandatava osa nimiväärtus ületada 1/10 osakapitalist. Aktsiaseltsi poolt oma aktsiate omandamisel käesoleva paragrahvi lõikes 1 nimetatud alusel võib omandatavate aktsiate nimiväärtus või arvestuslik väärtus ületada 1/10 aktsiakapitalist.
3)Osanike või aktsionäride nimed, kes ei olnud nõus valdus-SE asutamise otsusega ja soovivad kasutada käesoleva seaduse §-s 12 ja käesoleva paragrahvi lõikes 1 nimetatud õigusi, lisatakse asutamisotsusele. Asutamisotsusega mittenõustumist kinnitab iga osanik või aktsionär oma allkirjaga.
4)Alates valdus-SE kandmisest registrisse peab hüvitist maksma kohustatud ühing maksma hüvitiselt viivist seadusega sätestatud suuruses.
5)Kui valdus-SE asutamise otsusega mittenõustunud osanik või aktsionär ei nõua käesolevas paragrahvis nimetatud hüvitist, võib ta osa või aktsia võõrandada kahe kuu jooksul, sõltumata seadusega sätestatud või põhikirjaga ettenähtud käsutuspiirangutest.
§ 14. Asutamislepingu avaldamine
Vähemalt üks kuu enne valdus-SE asutamist otsustavat üldkoosolekut esitab iga SE asutamises osaleva Eesti äriregistrisse kantud ühingu juhatus äriregistri pidajale asutamislepingu ning avaldab ametlikus väljaandes Ametlikud Teadaanded teate asutamislepingu koostamise kohta. Teates tuleb märkida, et asutamislepinguga on võimalik tutvuda registriosakonnas ja juhatuse määratud kohas.
3. jagu Aktsiaseltsi ümberkujundamine SE-ks
§ 15. Ümberkujundamiskava avaldamine
Vähemalt üks kuu enne aktsiaseltsi SE-ks ümberkujundamist otsustavat üldkoosolekut esitab juhatus äriregistri pidajale ümberkujundamiskava ning avaldab ametlikus väljaandes Ametlikud Teadaanded teate ümberkujundamiskava koostamise kohta. Teates tuleb märkida, et ümberkujundamiskavaga on võimalik tutvuda registriosakonnas ja juhatuse määratud kohas.
4. peatükk SE ORGANID
1. jagu Kaheastmeline juhtimissüsteem
§ 16. Juhtimisülesannete täitmine nõukogu liikmete poolt
Nõukogu võib määrata oma liikme määruse artikli 39 lõike 3 kohaselt juhtorgani liikme ülesannetesse varem kindlaksmääratud ajavahemikuks, mis ei või ületada üht aastat. Korduv nimetamine või ametiaja pikendamine on lubatud, kui juhatuse liikmena tegutseva järelevalveorgani liikme ametiaeg kokku ei ületa üht aastat.
§ 17. Tehingud, mille tegemiseks on vaja järelevalveorgani nõusolekut
Nõukogu võib oma otsusega määrata tehingud, mille tegemiseks on vaja tema nõusolekut.
2. jagu Üheastmeline juhtimissüsteem
§ 18. Kohaldatavad sätted
1)Kui SE põhikirjas on määruse artikli 38 punkti b kohaselt ette nähtud, et SE juhtimine toimub üheastmelise haldusnõukogu kaudu, kehtivad äriseadustiku §-de 306–327 asemel käesoleva jao sätted.
2)Haldusnõukogule kohaldatakse aktsiaseltsi juhatuse sätteid ning nõukogu sätteid niivõrd, kuivõrd see on ühe juhtorganiga äriühingu puhul võimalik.
§ 19. Haldusnõukogu pädevus
1)Haldusnõukogu on SE juhtimisorgan, mis esindab ja juhib SE-d. Haldusnõukogu on kohustatud tegutsema majanduslikult kõige otstarbekamal viisil.
2)Kui SE on maksejõuetu ning maksejõuetus ei ole tema majanduslikust olukorrast tulenevalt ajutine, peab haldusnõukogu esitama viivitamata, kuid mitte hiljem kui maksejõuetuse ilmnemisest arvates kolme nädala jooksul kohtule SE pankrotiavalduse. Pärast maksejõuetuse ilmnemist ei või haldusnõukogu liikmed teha SE eest makseid, välja arvatud maksed, mille tegemine maksejõuetuse olukorras on kooskõlas korraliku ettevõtja hoolsusega. Haldusnõukogu liikmed on kohustatud solidaarselt hüvitama SE-le pärast maksejõuetuse ilmnemist SE poolt tehtud maksed, mille tegemine selles olukorras ei olnud kooskõlas korraliku ettevõtja hoolsusega. Haldusnõukogu liikmete vastutusele kohaldatakse äriseadustiku §-s 315 sätestatut.
3)Haldusnõukogu korraldab SE raamatupidamist.
4)Haldusnõukogu täpsema töökorra võib ette näha põhikirjaga või haldusnõukogu otsusega.
5)Haldusnõukogu valmistab ette üldkoosolekul arutamisele tulevad küsimused, koostab vajalikud projektid ning tagab üldkoosoleku otsuste täitmise.
6)Haldusnõukogu tagab vajalike abinõude rakendamise, eelkõige sisekontrolli korraldamise, et võimalikult varakult avastada SE tegutsemist ohustavad asjaolud.
§ 20. Haldusnõukogu esindusõigus
1)SE-d võib kõigis õigustoimingutes esindada iga haldusnõukogu liige, kui põhikirjas ei ole ette nähtud, et haldusnõukogu liikmed või mõned neist võivad esindada SE-d ühiselt. Kolmandate isikute suhtes kehtib ühine esindus ainult siis, kui see on kantud äriregistrisse.
2)Haldusnõukogu liikmed on SE nimel tehingute tegemisel kohustatud SE suhtes järgima põhikirjas ettenähtud või üldkoosoleku või haldusnõukogu kehtestatud piiranguid. Esindusõiguse piiramine ei kehti kolmandate isikute suhtes.
3)SE ja haldusnõukogu liikme vaheline tehing on tühine, kui tehinguga ei ole nõustunud üldkoosolek. See ei kehti tehingute suhtes, mis tehakse SE igapäevases majandustegevuses kauba või teenuse turuhinna alusel.
4)Haldusnõukogu liikmel ei ole õigust esindada SE-d õigustoimingute tegemisel, mille puhul vastavalt seadusele otsustavad esindaja määramise eraldi aktsionärid.
§ 21. Haldusnõukogu liikmed
1)Haldusnõukogul on kolm liiget, kui põhikiri ei näe ette suuremat liikmete arvu.
2)Haldusnõukogu liige peab olema piiramata teovõimega füüsiline isik.
3)Haldusnõukogu liige ei pea olema aktsionär.
4)Haldusnõukogu liikmeks ei või olla isik, kelle suhtes kohus on vastavalt karistusseadustiku §-le 49 kohaldanud juhatuse liikmena tegutsemise keeldu, samuti isik, kellel on keelatud tegutseda SE-ga samal tegevusalal või kellel on keelatud olla juhatuse liige seaduse või kohtulahendi alusel. Põhikirjas võib sätestada haldusnõukogu liikmeks oleku keelu ka muude isikute suhtes.
5)Vähemalt poolte haldusnõukogu liikmete elukoht peab olema Eestis, mõnes teises Euroopa Majanduspiirkonna liikmesriigis või Šveitsis.
§ 22. Haldusnõukogu liikmete valimine ja tagasikutsumine
1)Haldusnõukogu liikme valimiseks on vaja valitava isiku kirjalikku nõusolekut.
2)Haldusnõukogu liikme kutsub tagasi üldkoosolek. Üldkoosoleku otsusel võib üldkoosoleku valitud haldusnõukogu liikme mis tahes põhjusel tagasi kutsuda, kusjuures temaga sõlmitud lepingust tulenevad õigused ja kohustused lõpevad vastavalt lepingule.
3)Haldusnõukogu liikme enne volituste tähtaja lõppu tagasikutsumise otsus on vastu võetud, kui selle poolt on antud vähemalt 2/3 üldkoosolekul esindatud häältest.
4)Aktsionärid, kelle aktsiatega on esindatud vähemalt 1/10 aktsiakapitalist, võivad mõjuval põhjusel nõuda haldusnõukogu liikme tagasikutsumist kohtu poolt.
5)Haldusnõukogu liikme volituste lõppemise või haldusnõukogu uue liikme registrisse kandmise avaldusele kirjutab alla haldusnõukogu liige. Uue haldusnõukogu liikme äriregistrisse kandmise avaldusele kirjutab alla ka see haldusnõukogu liige. Ta peab avalduses kinnitama, et tal on seaduse kohaselt õigus olla haldusnõukogu liige. Avaldusele tuleb lisada üldkoosoleku otsus ja koosoleku protokoll või hääletusprotokoll.
6)Mõjuval põhjusel võib väljalangenud haldusnõukogu liikme asemele uue liikme määrata haldusnõukogu, aktsionäri või muu huvitatud isiku nõudel kohus. Kohtu määratud haldusnõukogu liikme volitused kestavad kuni uue haldusnõukogu liikme valimiseni üldkoosoleku poolt.
7)Haldusnõukogu liige võib haldusnõukogust tagasi astuda mõjuval põhjusel, teatades sellest üldkoosolekule või enda määrajale, selle võimatuse korral esitades asjakohase avalduse äriregistri pidajale. Vastavalt kohaldatakse võlaõigusseaduse §-s 631 sätestatut.
§ 23. Haldusnõukogu kokkukutsumine
1)Haldusnõukogu koosoleku kutsub kokku haldusnõukogu esimees või teda asendav haldusnõukogu liige. Koosoleku toimumisest ja selle päevakorrast tuleb teatada vähemalt üks päev ette, kui põhikirjaga ei ole ette nähtud pikemat tähtaega.
2)Haldusnõukogu liiget ei või koosolekul ega otsuse tegemisel esindada teine haldusnõukogu liige ega kolmas isik.
3)Haldusnõukogu koosolek kutsutakse kokku, kui seda nõuab haldusnõukogu liige, audiitor või aktsionärid, kelle aktsiad esindavad vähemalt 1/10 aktsiakapitalist. Kui koosolekut ei kutsuta kokku kahe nädala jooksul, arvates taotluse saamisest, on haldusnõukogu liikmel, audiitoritel või aktsionäridel õigus koosolek ise kokku kutsuda.
4)Haldusnõukogu kokkukutsumisel teatavaks tegemata küsimuse võib haldusnõukogu päevakorda võtta üksnes juhul, kui koosolekul osalevad kõik haldusnõukogu liikmed ja otsuse päevakorda võtmise poolt on vähemalt 3/4 haldusnõukogu liikmetest.
5)Haldusnõukogu koosolek protokollitakse. Protokollile kirjutavad alla kõik koosolekul osalenud haldusnõukogu liikmed ja koosoleku protokollija. Protokolli kantakse haldusnõukogu liikme eriarvamus, mille ta kinnitab oma allkirjaga.
6)Kui haldusnõukogu kokkukutsumisel on rikutud seaduse või põhikirja nõudeid, ei ole haldusnõukogu õigustatud otsuseid vastu võtma, välja arvatud siis, kui haldusnõukogu koosolekul osalevad kõik haldusnõukogu liikmed. Sellisel haldusnõukogu koosolekul tehtud otsused on tühised, kui haldusnõukogu liikmed, kelle suhtes kokkukutsumise korda rikuti, otsust heaks ei kiida.
§ 24. Haldusnõukogu otsus
1)Igal haldusnõukogu liikmel on üks hääl. Haldusnõukogu liikmel ei ole õigust hääletamisest keelduda ega erapooletuks jääda.
2)Haldusnõukogu otsustusvõimet ega otsuse kehtivust ei mõjuta asjaolu, et haldusnõukogusse kuulub vähem liikmeid, kui on ette nähtud põhikirjaga.
3)Koosolekult puuduvad haldusnõukogu liikmed võivad osaleda hääletamisel, edastades oma hääle kirjalikku taasesitamist võimaldavas vormis.
4)Haldusnõukogu liige ei võta osa hääletamisest, millega otsustatakse kolmanda isiku ja SE vaheliseks tehinguks nõusoleku andmist, kui sellest tehingust tulenevad haldusnõukogu liikme huvid on vastuolus SE huvidega.
5)Kohus võib aktsionäri või haldusnõukogu liikme nõudel tunnistada seaduse või põhikirjaga vastuolus oleva haldusnõukogu otsuse kehtetuks, kui nõue on esitatud kolme kuu jooksul, arvates otsuse vastuvõtmisest.
§ 25. Otsuse vastuvõtmine koosolekut kokku kutsumata
1)Haldusnõukogul on õigus vastu võtta otsuseid haldusnõukogu koosolekut kokku kutsumata, kui põhikirjaga ei ole ette nähtud teisiti ja sellega on nõus kõik haldusnõukogu liikmed.
2)Haldusnõukogu esimees saadab käesoleva paragrahvi lõikes 1 nimetatud otsuse eelnõu kõigile haldusnõukogu liikmetele, määrates tähtaja, mille jooksul haldusnõukogu liige peab esitama selle kohta oma kirjaliku seisukoha. Kui haldusnõukogu liige nimetatud tähtaja jooksul ei teata, kas ta on otsuse poolt või vastu, loetakse, et ta hääletab otsuse vastu.
3)Käesolevas paragrahvis sätestatud korras otsuse tegemisel on see vastu võetud, kui selle poolt on antud üle poole haldusnõukogu liikmete häältest, kui seaduse või põhikirjaga ei ole ette nähtud suurema häälteenamuse nõuet.
4)Hääletustulemuste kohta koostab haldusnõukogu esimees nõukogu koosoleku protokolli asendava hääletusprotokolli ning saadab selle viivitamata haldusnõukogu liikmetele. Hääletusprotokolli kantakse:
1)SE ärinimi ja asukoht;
2)vastuvõetud otsused koos hääletustulemustega (sealhulgas iga otsuse poolt hääletanud liikmete nimed);
3)muud hääletamise suhtes olulise tähtsusega asjaolud.
5)Käesoleva paragrahvi lõikes 2 nimetatud liikmete kirjalikud seisukohad on hääletusprotokolli lahutamatu lisa.
6)Kui kõik haldusnõukogu liikmed otsusega nõustuvad ja otsuse allkirjastavad, võib otsuse vormistada ka etteteatamiseta ja hääletusprotokollita. Otsusesse tuleb märkida haldusnõukogu liikmete nimed ja otsuse tegemise aeg.
§ 26. Haldusnõukogu liikmega tehingu tegemine ja temaga õigusvaidluse pidamine
Üldkoosolek otsustab haldusnõukogu liikmetega tehingute tegemise ja määrab tehingute tingimused, samuti õigusvaidluste pidamise haldusnõukogu liikmetega. Tehingu tegemiseks ja õigusvaidluse pidamiseks määrab üldkoosolek SE esindaja.
§ 27. Konkurentsikeeld
1)Haldusnõukogu liige ei või üldkoosoleku nõusolekuta:
1)olla füüsilisest isikust ettevõtja SE tegevusalal;
2)olla SE-ga samal tegevusalal tegutseva täisühingu osanik või usaldusühingu täisosanik;
3)olla SE-ga samal tegevusalal tegutseva äriühingu juhtimisorgani liige, välja arvatud siis, kui tegemist on ühte kontserni kuuluvate äriühingutega.
2)Kui haldusnõukogu liikme tegevus on vastuolus käesoleva paragrahvi lõikes 1 sätestatuga, võib SE haldusnõukogu liikmelt nõuda keelatud tegevuse lõpetamist, keelatud tegevusest saadud tulu üleandmist SE-le ning kahju hüvitamist ulatuses, mis ületab sissenõutud tulu.
3)Keelatud tegevuse lõpetamise ja keelatud tegevusest saadud tulu üleandmise nõude aegumistähtaeg on kolm kuud, arvates päevast, mil SE sai teada konkurentsikeelu rikkumisest, kuid mitte pikem kui kolm aastat, arvates konkurentsikeelu rikkumisest. Kahju hüvitamise nõudele kohaldatakse üldist aegumistähtaega.
§ 28. Haldusnõukogu liikme tasustamine
1)Haldusnõukogu liikmete tasustamise korra ja tasu suurused otsustab üldkoosolek. Esimestele haldusnõukogu liikmetele tasu maksmise otsustavad asutajad.
2)Haldusnõukogu liikme tasustamise korra ning tasude ja muude hüvede suuruse määramisel ning haldusnõukogu liikmega lepingu sõlmimisel tuleb tagada, et haldusnõukogu liikmele SE poolt tehtavate maksete kogusumma oleks mõistlikus vastavuses haldusnõukogu liikme ülesannete ja SE majandusliku olukorraga.
3)Kui SE majanduslik olukord halveneb oluliselt ja haldusnõukogu liikmele määratud või temaga kokkulepitud tasude edasimaksmine või muude hüvede jätkuv võimaldamine oleks SE suhtes äärmiselt ebaõiglane, võib SE nõuda tasude ja muude hüvede vähendamist.
4)Käesoleva paragrahvi lõikes 3 nimetatud vähendamine ei puuduta haldusnõukogu liikmega sõlmitud lepingu muid tingimusi. Haldusnõukogu liikmel on tasude või muude hüvede vähendamise korral õigus temaga sõlmitud leping ühekuulise etteteatamisega erakorraliselt üles öelda.
5)Kui välja kuulutatakse SE pankrot ja haldusnõukogu liikme leping lõpeb, võib haldusnõukogu liige pankrotimenetluses nõuda lepingu lõppemisest tekkinud kahju hüvitamist lepingu lõppemisest alates kuni ühe aasta eest.
5. peatükk LÕPETAMINE
§ 29. SE lõpetamine
1)Kui Eesti äriregistris registreeritud SE ei vasta enam määruse artiklis 7 sätestatud nõuetele, annab registripidaja SE-le tähtaja, mille jooksul SE peab oma juhatuse tooma üle Eestisse või viima oma registrijärgse asukoha vastavalt määruse artiklile 8 üle teise liikmesriiki. Tähtaeg ei tohi olla lühem kui kaks kuud.
2)Kui SE määratud tähtaja jooksul puudusi ei kõrvalda, võib registripidaja otsustada SE sundlõpetamise.Väetiseseadus
§ 1. Seaduse reguleerimisala
1)Käesolev seadus sätestab väetisele ja selle käitlemisele esitatavad nõuded, mis tagavad väetise ohutuse inimese ja looma elule ja tervisele, varale ja keskkonnale ning väetise soodsa mõju taimele ja taimekasvatussaadusele.
2)Käesolevat seadust ei kohaldata:
1)töötlemata orgaanilisele väetisele;
2)töötlemata looduslikule väetisele;
3)reo- ja heitvee settele ning sellest valmistatud kompostile.
4)Käesolevat seadust ei kohaldata väetise Eestist väljaspool Euroopa Liidu tolliterritooriumi asuvatesse riikidesse ega territooriumidele (edaspidi liiduväline riik)ning Euroopa Liidu liikmesriiki toimetamise korral, kui välislepingust ei tulene teisiti.
5)Euroopa Liidu õigusaktides ja käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades Euroopa Parlamendi ja nõukogu määruse (EL)2019/1009, millega kehtestatakse ELi väetisetoodete turul kättesaadavaks tegemise nõuded ning muudetakse määrusi (EÜ)nr 1069/2009 ja (EÜ)nr 1107/2009 ning tunnistatakse kehtetuks määrus (EÜ)nr 2003/2003 (ELT L 170, 25.06.2019, lk 1‒114), muude Euroopa Liidu õigusaktide ja käesoleva seaduse erisusi.
6)ELi väetisetootele ja selle käitlemisele kohaldatakse käesolevat seadust ning Euroopa Parlamendi ja nõukogu määrust (EL)2019/1009.
7)Kemikaali sisaldavale väetisele kohaldatakse käesoleva seaduse nõudeid, arvestades kemikaaliseaduses sätestatut.
8)Käesoleva seadusega ning Euroopa Parlamendi ja nõukogu määrusega (EL)2019/1009 reguleerimata osas kohaldatakse ELi väetisetoote suhtes toote nõuetele vastavuse seadust.
§ 2. Väetis
1)Väetis on aine või valmistis, mille kasutamise eesmärk on taimede varustamine toitainetega. Käesoleva seaduse tähenduses on väetis ka lubiväetis, mille kasutamise eesmärk on mulla happesuse vähendamine.
1^1)Käesoleva seaduse tähenduses on väetis ka väetisetoode Euroopa Parlamendi ja nõukogu määruse (EL)2019/1009 artikli 2 punkti 1 tähenduses.
2)Käesoleva seaduse tähenduses on väetis ka käesoleva seaduse kohaselt töödeldud orgaaniline väetis, mis vastab väetisele kehtestatud nõuetele. Orgaaniline väetis on valdavalt taimse või loomse päritoluga orgaanilisest ainest koosnev väetis.
3)Käesoleva seaduse tähenduses on väetis ka käesoleva seaduse kohaselt töödeldud looduslik väetis, mis vastab väetisele kehtestatud nõuetele. Looduslik väetis on looduslikust leiukohast kaevandatud ja väetamiseks kasutatav kivim, mineraal või muu maa-aines.
4)Bakterväetis käesoleva seaduse tähenduses on aine, mis sisaldab kindlale taimeliigile sobivaid mikroorganisme-bakterkultuure, mis parandavad seda liiki taimede toitumistingimusi.
5)Väetisepartii on sama nimetuse, koostise ja samade omadustega ning samadel tingimustel toodetud väetisekogus, mida peab olema võimalik tuvastada ja teistest väetisepartiidest eristada, et tagada väetisepartii jälgitavus.
6)Pädev asutus Euroopa Parlamendi ja nõukogu määruse (EL)2019/1009 artiklite 6‒9 tähenduses on Põllumajandus- ja Toiduamet.
§ 3. Väetise käitlemine ja käitleja
1)Väetise käitlemine käesoleva seaduse tähenduses on väetise turustamisotstarbeline tootmine, pakendamine, märgistamine, Eestisse toimetamine ja turustamine.
2)Väetise käitleja võib olla juriidiline isik, füüsilisest isikust ettevõtja või riigi- või kohaliku omavalitsuse asutus.
3)Juriidilisest isikust väetise käitleja seaduslik esindaja korraldab käesolevast seadusest juriidilisele isikule tulenevate kohustuste täitmise.
§ 4. Väetise tootmine
1)Väetise tootmine käesoleva seaduse tähenduses on väetise valmistamine või töötlemine.
2)Väetise tootmiseks on lubatud kasutada Euroopa Parlamendi ja nõukogu määruse (EÜ)nr 1069/2009, milles sätestatakse muuks otstarbeks kui inimtoiduks ettenähtud loomsete kõrvalsaaduste ja nendest saadud toodete tervise-eeskirjad ning tunnistatakse kehtetuks määrus (EÜ)nr 1774/2002 (ELT L 300, 14.11.2009, lk 1–33), artikli 3 punktides 1 ja 2 sätestatud loomseid kõrvalsaadusi ja nendest saadud tooteid üksnes nimetatud määruses sätestatud nõuete kohaselt.
3)Väetise töötlemine käesoleva seaduse tähenduses on väetise bioloogiline, füüsikaline või keemiline töötlemine, mille eesmärk on saada püsiva koostisega ohutu väetis.
§ 5. Väetise turustamine
Väetise turustamine käesoleva seaduse tähenduses on nii väetise müügiks pakkumine, müümine kui ka muul viisil tasuta või tasu eest tarbijale või teisele käitlejale üleandmine.
§ 5^1. Otsuse kättetoimetamine
 Käesoleva seaduse alusel tehtud Põllumajandus- ja Toiduameti otsus toimetatakse isikule kätte viie tööpäeva jooksul otsuse tegemisest arvates. Kui otsus toimetatakse kätte posti teel, võib selle kätte toimetada lihtkirjaga, tähtkirjaga või väljastusteatega tähtkirjaga.
2. peatükk VÄETISELE ESITATAVAD NÕUDED
§ 6. Üldnõuded
1)Väetis peab olema:
1)nõuetekohase kasutamise korral ohutu inimese ja looma elule ja tervisele, samuti varale ja keskkonnale;
2)vastavuses väetise koostisele kehtestatud nõuetega;
3)nõuetekohaselt märgistatud;
4)kantud väetiseregistrisse, välja arvatud ELi väetisetoode.
2)Nõuded väetise koostisele väetise liikide kaupa kehtestab valdkonna eest vastutav minister.
§ 7. Väetise nõuetekohasuse tõendamine väetise turustamise korral
1)Väetise nõuetekohasuse tõendamine on väetise turustamise korral kohustuslik.
2)Väetise nõuetekohasuse tõendamise eest vastutab:
1)väetise Eestisse toimetamise puhul – isik, kelle nimele väetis on väetiseregistrisse kantud;
2)Eestis pakendatud väetise puhul – pakendaja;
3)pakendamata väetise (edaspidi puisteväetis)puhul – turustaja.
3)Väetise koostise nõuetekohasust tõendavaks dokumendiks on kohaste analüüsimeetodite rakendamiseks akrediteeritud laboratooriumi (edaspidi akrediteeritud laboratoorium)katseprotokoll proovi analüüsi tulemuste kohta või tootja väljastatud asjakohane dokument väetise koostise kohta.
4)Väetise koostise nõuetekohasust tõendava dokumendi või selle ärakirja peab väetise turustaja esitama väetise ostjale, väetise muul viisil vastuvõtjale või korrakaitseorganile tema esimesel nõudmisel.
5)Väetise koostise nõuetekohasuse tõendamise kulud kannab käesoleva paragrahvi lõikes 2 nimetatud käitleja.
3. peatükk VÄETISE KÄITLEMINE
§ 8. Väetise pakendi ja selle märgistuse nõuded
1)Väetise pakendi materjal ja konstruktsioon peavad tagama, et säiliksid tootja garanteeritud väetise omadused ning et väetise käsitsemine oleks ohutu väetise tootjalt tarbijani liikumise kestel. Väetise pakend peab vastama pakendiseaduse ja käesoleva seaduse nõuetele.
2)Tarbijale turustatakse väetist suletud müügipakendis, mida ei saa pärast avamist enam esialgsel viisil sulgeda.
3)Väetise müügipakendil peab olema selgesti nähtav, loetav ja kustumatu eestikeelne märgistus, mis üheselt mõistetavalt kirjeldab väetise koostist ning väetise kasutamise otstarvet ja tingimusi.
4)Puisteväetise puhul või juhul, kui teavet ei ole võimalik kanda väetise pakendile selle kuju või mõõtmete tõttu, kantakse käesoleva paragrahvi lõikes 3 kirjeldatud märgistus kaasasolevale teabelehele.
5)Nõuded väetise pakendi ja teabelehe märgistusele kehtestab valdkonna eest vastutav minister.
§ 9. Enesekontroll
1)Nii tootja kui ka pakendaja kontrollivad enda toodetud või pakendatud väetise koostise nõuetekohasust vähemalt kord kuue kuu jooksul. Rakendatavaid abinõusid kirjeldatakse enesekontrolliplaanis.
2)Tootja ja pakendaja on kohustatud pidama enesekontrollitoimingute käigus väetise koostise nõuetekohasuse kontrollimiseks võetud proovide arvestust, milles on järgmised andmed:
1)väetise nimetus;
2)proovivõtu kuupäev;
3)proovivõtja nimi ja allkiri;
4)analüüsi teinud laboratooriumi nimi;
5)proovi analüüsi tulemused.
3)Tootja ja pakendaja peavad säilitama käesoleva paragrahvi lõikes 2 nimetatud arvestust proovide võtmisest arvates seitsme aasta jooksul.
§ 10. Teavitamiskohustus
1)Kui enesekontrollitoimingute käigus võetud proovide analüüsi tulemuste alusel tuvastatakse, et väetise koostis ei ole nõuetekohane, peab tootja või pakendaja viivitamata:
1)teavitama sellest kirjalikult Põllumajandus- ja Toiduametit ja saatma talle akrediteeritud laboratooriumi katseprotokolli proovi analüüsi tulemuste kohta;
2)peatama mittenõuetekohase koostisega väetise turustamise.
2)Põllumajandus- ja Toiduamet otsustab käesoleva paragrahvi lõike 1 punktis 2 nimetatud väetise edasise turustamise lubamise või keelamise asjakohase teatise ja katseprotokolli saamisest arvates kümne tööpäeva jooksul.
3)Kui käitleja soovib väetise valmistamisel kasutada senisest erinevat tooret või tootmistehnoloogiat või kui ilmnevad asjaolud, mis võivad mõjutada väetise koostise nõuetekohasust, teavitab väetise käitleja sellest viivitamata kirjalikult Põllumajandus- ja Toiduametit, kes otsustab senisest erineva toorme või tootmistehnoloogia kasutamise lubamise või keelamise käitlejalt kirjaliku teate saamisest arvates 30 päeva jooksul.
§ 11. Väetise Eestisse toimetamine
1)Väetise Eestisse toimetamine käesoleva seaduse tähenduses on väetisele vabasse ringlusse lubamise tolliprotseduuri rakendamine ja selle Euroopa Liidu liikmesriigist Eestisse toimetamine.
2)Väetiste nomenklatuuri kehtestab valdkonna eest vastutav minister.
3)Eestisse võib toimetada ELi väetisetoodet ja väetist, mis on kantud väetiseregistrisse.
4)Väetise liiduvälisest riigist Eestisse toimetamise korral esitab deklarant koos tollideklaratsiooniga tollile tootja väljastatud asjakohase dokumendi väetise koostise kohta.
5)Töödeldud loomse päritoluga orgaanilise väetise liiduvälisest riigist Eestisse toimetamise korral esitab deklarant koos tollideklaratsiooniga tollile Põllumajandus- ja Toiduameti väljastatud loa.
6)Käesolevas paragrahvis sätestatud nõudeid ei kohaldata, kui Eestisse toimetatava väetise kogus on kuni 50 kilogrammi või 10 liitrit, mikroväetise puhul kuni 0,5 kilogrammi või 0,5 liitrit ning bakterväetise puhul kuni 0,05 kilogrammi.
7)Käesoleva paragrahvi lõikes 6 sätestatut ei kohaldata kõrge lämmastikusisaldusega ammooniumnitraatväetise puhul.
§ 12. Teadustöös ja väetise esitlemiseks kasutatava väetise Eestisse toimetamise nõuded
1)Teadustöös kasutatavat käesoleva seaduse § 11 lõikes 3 nimetamata väetist võib sisse vedada Põllumajandus- ja Toiduameti kirjalikul loal.
2)Põllumajandus- ja Toiduamet võib loa andmisest keelduda, kui väetise koostis ei vasta käesoleva seaduse ja selle alusel kehtestatud õigusaktide nõuetele.
3)Väetise Eestisse toimetamiseks loa andmise või sellest keeldumise otsuse teeb Põllumajandus- ja Toiduamet taotluse ja muude otsuse tegemiseks vajalike dokumentide saamisest arvates 15 tööpäeva jooksul.
4)Teadustöös kasutatava väetise Eestisse toimetamiseks loa saamiseks esitatava taotluse vormi, esitatavate dokumentide loetelu ja taotluse menetlemise korra kehtestab valdkonna eest vastutav minister.
5)Esitlemiseks kasutatava väetise Eestisse toimetamise korral rakendatakse ajutise importimise tolliprotseduuri. Esitlemiseks on keelatud sisse vedada puisteväetist.
§ 13. Kõrge lämmastikusisaldusega ammooniumnitraatväetise käitlemise nõuded
1)Kõrge lämmastikusisaldusega ammooniumnitraatväetist käideldakse käesoleva seaduse ja kemikaaliseaduse nõuete kohaselt.
2)Kõrge lämmastikusisaldusega ammooniumnitraatväetis käesoleva seaduse tähenduses on ammooniumnitraat või ammooniumnitraati sisaldav väetis, mille kuivaine kogumassist üle 28 protsendi moodustab lämmastik ja mis võib sisaldada anorgaanilisi lisandeid või inertseid aineid, mis ei suurenda väetise tule- ega plahvatusohtlikkust.
3)Kõrge lämmastikusisaldusega ammooniumnitraatväetise partii peab olema läbinud Euroopa Parlamendi ja nõukogu määruse (EL)2019/1009 IV lisas kirjeldatud detonatsioonikindluse katse.
4)Käesoleva paragrahvi lõikes 3 nimetatud katse tehakse asjakohast pädevust omavas akrediteeritud või Euroopa Parlamendi ja nõukogu määruse (EL)2019/1009 artiklis 24 sätestatud nõuetele vastavas asutuses.
5)Väetise käitleja esitab vähemalt viis tööpäeva enne kõrge lämmastikusisaldusega ammooniumnitraatväetise partii eeldatavat Eestisse toimetamist Põllumajandus- ja Toiduametile väetisepartii detonatsioonikindlust tõendava dokumendi.
§ 14. Geneetiliselt muundatud organisme sisaldava väetise käitlemise nõuded
Geneetiliselt muundatud organisme sisaldavat väetist käideldakse käesoleva seaduse nõuete kohaselt, arvestades geneetiliselt muundatud organismide keskkonda viimise seaduses sätestatut.
§ 15. Väetise hoidmise nõuded
1)Väetist peab hoidma tingimustes, mis tagavad väetise ohutuse inimese ja looma elule ja tervisele.
2)Väetist hoitakse veeseaduses põhja- ja pinnavee kaitseks kehtestatud nõuete kohaselt.
§ 16. Väetise turustamise ja jälgitavuse tagamise nõuded
1)Turustada võib üksnes asjakohaste Euroopa Liidu õigusaktide, käesoleva seaduse ja selle alusel kehtestatud õigusaktide nõuetele vastavat väetist, mis on:
1)ELi väetisetoode või
2)kantud väetiseregistrisse.
2)Väetise jälgitavuse tagamiseks säilitab väetise käitleja andmeid väetisepartii päritolu kohta kaks aastat turustamise lõpetamisest arvates.
§ 17. Mittenõuetekohase koostisega, kuid ohutu väetise turustamine
1)Mittenõuetekohase koostisega, kuid ohutu väetise ohutuse, turujärelevalve korraldamise ja käitleja kohustuste kindlaksmääramisel juhindutakse toote nõuetele vastavuse seadusest.
2)Põllumajandus- ja Toiduameti loal võib mittenõuetekohase koostisega, kuid ohutut väetist turustada juhul, kui teave väetise tegeliku koostise kohta on märgitud väetise pakendile või teabelehele senist märgistust rikkumata. Põllumajandus- ja Toiduamet otsustab väetise turustamise lubamise või keelamise loa taotlemisest arvates 30 päeva jooksul.
§ 18. Mittenõuetekohase koostisega ohtliku väetise turustamise lõpetamine
1)Mittenõuetekohase koostisega ohtlik väetis, mida ei ole võimalik töötlemisega muuta ohutuks inimese ja looma elule ja tervisele, samuti varale ja keskkonnale, tuleb käitleja kulul müügilt kõrvaldada ja käidelda jäätmeseaduse nõuete kohaselt.
2)Mittenõuetekohase koostisega ohtliku väetisena käsitatakse väetist, mis oma mürgisuse, tule- ja plahvatusohu, kiirgusohu või muu ohuteguri tõttu võib kahjustada inimese ja looma elu ja tervist või vara või keskkonda.
4. peatükk VÄETISEREGISTER
§ 19. Väetiseregistri asutamine ja selle tegevuse korraldamine
1)Väetiseregistri (edaspidi register)asutab ja selle põhimääruse kehtestab valdkonna eest vastutav minister määrusega.
2)Registri vastutav töötleja on Regionaal- ja Põllumajandusministeerium ja volitatud töötleja määratakse registri põhimääruses.
3)Registri eesmärk on tagada väetise ohutus ning tõhus järelevalve väetiste ja nende käitlemise nõuetekohasuse üle.
4)Registrisse kantakse majandustegevuse seadustiku üldosa seaduse § 51 lõikes 1 nimetatud andmed majandustegevusteate esitanud väetiste käitlejate ja turustamisotstarbeliste väetiste kohta.
5)Registrile kohaldatakse majandustegevuse seadustiku üldosa seaduses registri kohta sätestatut, arvestades käesolevas seaduses sätestatud erisusi.
§ 20. Väetise eelregistreerimine
§ 21. Teatamiskohustus
1)Väetise käitlemiseks peab esitama majandustegevusteate Põllumajandus- ja Toiduametile.
2)Lisaks majandustegevuse seadustiku üldosa seaduses sätestatud andmetele märgitakse teates:
1)väetise nimetus koos kauba kombineeritud nomenklatuuri koodiga (KN-kood);
2)väetise koostis ja valmistamise viis.
2^1)ELi väetisetoote puhul märgitakse majandustegevusteates lisaks majandustegevuse seadustiku üldosa seaduses sätestatud andmetele Euroopa Parlamendi ja nõukogu määruse (EL)2019/1009 I lisa 1. osas kehtestatud ELi väetisetoodete toimekategooria.
3)Majandustegevusteadet ei pea esitama käitleja, kes ostab väetise või saab väetise muul viisil teiselt käitlejalt, kes on selle väetise kohta majandustegevusteate juba esitanud.
4)Käitleja, kelle esitatud majandustegevusteate alusel kantakse väetiseregistrisse käesoleva paragrahvi lõikes 2 nimetatud andmed, tasub selle väetise nõuetekohasuse järelevalvetoimingute eest riigilõivu väetise käitlemisega alustamise aastal majandustegevusteate esitamisel ja igal sellele järgneval kalendriaastal 10. jaanuariks kuni sama väetise käitlemise lõpetamiseni.
5)Kui käesoleva paragrahvi lõikes 4 nimetatud käitleja ei ole tasunud tema majandustegevusteate alusel väetiseregistrisse kantud väetise nõuetekohasuse järelevalvetoimingute eest riigilõivu jooksva aasta 10. jaanuariks, loetakse selle väetise käitlemine lõpetatuks ja väetise kohta väetiseregistrisse kantud andmed tunnistatakse kehtetuks.
6)Väetist, mille kohta väetiseregistrisse kantud andmed on käesoleva paragrahvi lõike 5 alusel tunnistatud kehtetuks, võib turustada kuni selle lõppemiseni.
§ 24. Registreerimistunnistus
5. peatükk RIIKLIK JÄRELEVALVE
§ 29. Riiklik järelevalve
1)Riiklikku järelevalvet Euroopa Liidu õigusaktides, käesolevas seaduses ja selle alusel kehtestatud õigusaktides väetise käitlemise kohta sätestatud nõuete täitmise üle teostab Põllumajandus- ja Toiduamet.
2)Riiklikku järelevalvet väetise käitlemise nõuete vastavuse üle tollialastes õigusaktides Euroopa Parlamendi ja nõukogu määruse (EL)nr 952/2013, millega kehtestatakse liidu tolliseadustik (ELT L 269, 10.10.2013, lk 1–101), tähenduses teostab Maksu- ja Tolliamet.
§ 30. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 32, 49 ja 50 sätestatud riikliku järelevalve erimeetmeid korrakaitseseaduses sätestatud alusel ja korras.
§ 31. Riikliku järelevalve erisused
1)Korrakaitseorgan võib korrakaitseseaduse §-s 50 sätestatud tingimustel siseneda ettevõtte territooriumile ja ehitistesse käitleja või tema esindaja juuresolekul.
2)Korrakaitseorgan võib võtta vallasasja läbivaatusel isiku kulul proove. Kui läbi vaadatud vallasasja ei ole võimalik pärast läbivaatust tavapäraselt kasutada, ei hüvitata isikule vallasasja või vallasasja tavapäraseks kasutamiseks taastamise maksumust.
3)Väetise koostise nõuetekohasuse kontrollimiseks vajaliku proovi analüüsi teeb ning selle kohta katseprotokolli koostab ja väljastab akrediteeritud laboratoorium. Riikliku järelevalve meetme kohaldamise käigus võetud proovi analüüsi kulud kaetakse riigieelarvest.
4)Korrakaitseorganil on õigus peatada väetise käitlemine kuni proovi analüüsi tulemuste selgumiseni, kui on küllaldaselt alust arvata, et väetis ohustab inimese või looma elu või tervist või vara või keskkonda. Väetise käitlemise peatamise otsustab Põllumajandus- ja Toiduamet.
5)Pärast ohu kõrvaldamist otsustab Põllumajandus- ja Toiduamet käesoleva paragrahvi lõike 4 alusel tehtud otsuse kehtetuks tunnistamise.
6)Katseprotokolli põhjal teeb korrakaitseorgan väetise edasise käitlemise lubamise või keelamise otsuse kümne tööpäeva jooksul katseprotokolli saamise päevast arvates.
7)Korrakaitseorgan teavitab käesoleva paragrahvi lõigetes 4 ja 5 nimetatud käskkirjast viivitamata avalikkust, avaldades selle Põllumajandus- ja Toiduameti veebilehel.
8)Kui käitleja ei nõustu analüüsi tulemustega, on tal õigus valida kordusanalüüsi tegemiseks teine akrediteeritud laboratoorium, kus ta laseb kordusproove analüüsida omal kulul.
9)Väetisest proovide võtmise korra ja proovide analüüsi meetodid kehtestab valdkonna eest vastutav minister määrusega.
10)Riikliku järelevalve toimingute tegemise ajal kannab Põllumajandus- ja Toiduameti ametiisik ametiriietust.
§ 32. Aruandlus
§ 33. Järelevalve korraldamine
§ 34. Proovide võtmine
§ 35. Ettekirjutus
§ 36. Sunniraha määr
6. peatükk VASTUTUS
§ 37. Väetise koostise nõuete rikkumine ja mittenõuetekohase väetise käitlemine
1)Väetisele esitatud nõuete rikkumise, mittenõuetekohase väetise käitlemise või väetise turustamise peatamise kohustuse täitmata jätmise eest –
karistatakse rahatrahviga kuni 200 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 3200 eurot.
§ 37^1. Kõrge lämmastikusisaldusega ammooniumnitraatväetise detonatsioonikindlust tõendava dokumendi esitamata jätmine
§ 38. Väetise pakendi või pakendi märgistuse nõuete rikkumine
§ 39. Enesekontrollikohustuse või teavitamiskohustuse täitmata jätmine
§ 40. Menetlus
 Käesoleva seaduse §-s 37 sätestatud väärteo kohtuväline menetleja on Põllumajandus- ja Toiduamet.
7. peatükk RAKENDUSSÄTTED
§ 41. Seaduse kohaldamine
1)Käesoleva seaduse §-s 19 nimetatud väetiseregistrina käsitatakse väetiseseaduse (RT I 1997, 93, 1563; 2001, 50, 283; 2002, 63, 387)§ 3 lõike 1 alusel asutatud väetiste registrit.
2)Käesoleva seaduse § 6 lõike 1 punkti 4 kohaldatakse „EÜ VÄETIS” märgistusega väetisele alates 2020. aasta 1. aprillist.
3)Enne 2022. aasta 16. juulit kehtinud nõuete kohaselt märgistatud „EÜ VÄETIS” märgistusega väetist võib turustada kuni laovarude lõppemiseni.
Narkootiliste ja psühhotroopsete ainete ning nende lähteainete seadus1
§ 1. Seaduse reguleerimisala
1)Käesoleva seadusega reguleeritakse:
1)narkootiliste ja psühhotroopsete ainete nimekirjade koostamise ja kinnitamise korda;
2)narkootiliste ja psühhotroopsete ainete ning nende lähteainete (edaspidi lähteained)käitlemise korda;
3)narkootiliste, psühhotroopsete ja lähteainete kontrolli ning identifitseerimise korda, samuti narkootiliste, psühhotroopsete ja lähteainete käitlemiseks vajalike lubade väljastamise ja registreeringute tegemise korda ning kontrolli selle täitmise üle;
4)narkootiliste, psühhotroopsete ja lähteainetega seotud informatsiooni ning aruandluse korda;
5)narkomaania leviku tõkestamise, narkomaanide ravi ja rehabilitatsiooni korda.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Seaduses kasutatavad mõisted
Käesolevas seaduses kasutatakse mõisteid järgmises tähenduses:
1)narkootilised ja psühhotroopsed ained – käesoleva seaduse § 3^1  lõike 1 alusel kehtestatud nimekirjades loetletud ained ja ainete rühmadesse kuuluvad ained ning nende ainete isomeerid, estrid, eetrid ja soolad ning nimetatud aineid sisaldavad ravimid;
1^1)uus psühhoaktiivne aine – psühhoaktiivset toimet avaldav aine, mis ei ole kantud käesoleva seaduse § 3^1  lõike 1 alusel kehtestatud nimekirja või ei kuulu nimekirjas loetletud ainete rühma;
1^2)narkootiliste ja psühhotroopsete ainete rühm – käesoleva seaduse § 3^1  lõike 1 alusel kehtestatud VI nimekirjas loetletud ainete rühma kuuluvad ühesuguse üldise struktuurivalemiga ained;
2)lähteained – Euroopa Parlamendi ja nõukogu määruse (EÜ)nr 273/2004 narkootikumide lähteainete kohta (ELT L 047, 18.02.2004, lk 1–10)artikli 2 alapunktis a ja nõukogu määruse (EÜ)nr 111/2005, millega kehtestatakse ühenduse ja kolmandate riikide vahelise narkootikumide lähteainetega kauplemise järelevalve eeskirjad (ELT L 022, 26.01.2005, lk 1–10), artikli 2 alapunktis a nimetatud ained;
2^1)sisse- ja väljavedu – narkootilistele või psühhotroopsetele ainetele või lähteainetele tolliprotseduuri vabasse ringlusse lubamine (edaspidi import)või tolliprotseduuri eksport (edaspidi eksport)rakendamine või nimetatud ainete toimetamine Euroopa Liidu liikmesriigist või Euroopa Majanduspiirkonna liikmesriigist Eestisse või vastupidi;
3)käitlemine – narkootiliste või psühhotroopsete ainete või lähteainete omamine, valdamine, vahendamine, tarbimine, kasvatamine, korjamine, valmistamine, tootmine, töötlemine, pakkimine, säilitamine, hoidmine, laadimine, vedu, sisse- ja väljavedu, tolliprotseduuri transiit rakendamine (edaspidi transiit), tasu eest või tasuta tarnimine kolmandale isikule;
4)käitleja – füüsiline või juriidiline isik, kes on seotud narkootiliste, psühhotroopsete ja lähteainete käitlemisega;
5)käitlemiseks vajalikud load ja registreeringud – Ravimiameti antavad ühekordsed kindlaks määratud kehtivusajaga tegevusload või tehtavad registreeringud tootjatele, hulgimüüjatele, teadusasutustele ja muudele asutustele, lähteainete käitlejatele, sisse- ja väljaveoload ning impordi- ja ekspordiload, samuti jälitusasutuse antavad load käesoleva seaduse §-s 5 viidatud juhtudel;
6)narkomaania – psüühiline või füüsiline sõltuvus, mis on tekkinud narkootiliste või psühhotroopsete ainete tarvitamise tagajärjel;
7)narkomaan – isik, kellel narkootiliste või psühhotroopsete ainete tarvitamise tagajärjel esineb psüühiline või füüsiline sõltuvus nendest ainetest.
2. peatükk KÄITLEMISE KORD
§ 3. Narkootiliste ja psühhotroopsete ainete käitlemise piiramine
1)Narkootiliste ja psühhotroopsete ainete käitlemine on keelatud, välja arvatud meditsiinilisel või teaduslikul eesmärgil, narkootiliste ja psühhotroopsete ainetega seotud kuritegude ennetamiseks, avastamiseks ning tõkestamiseks või käesolevas seaduses ettenähtud õppeotstarbel kasutamise eesmärgil.
1^1)Käesoleva seaduse § 3^1  lõike 1 alusel kehtestatud määruse V nimekirjas loetletud ainete käitlemine on keelatud üksnes siis, kui selle eesmärk on isikule narkojoobe tekitamine.
2)Unimaguna ja kanepi kasvatamine narkootilise aine valmistamise eesmärgil on keelatud.
2^1)Psilotsiini või psilotsübiini sisaldavate seente kasvatamine on keelatud.
4)Käesolevast seadusest tulenevatest sisse- ja väljaveopiirangutest on vabastatud kiirabi, riigi päästeasutuste ning rahvusvahelises transpordis osalevate laevade ja õhusõidukite ravimitagavaradesse kuuluvad narkootilist või psühhotroopset ainet sisaldavad ravimpreparaadid. Ravimitagavarade käitlemine peab toimuma käesoleva seaduse § 4 lõike 15 alusel kehtestatud tingimustel ja korras.
§ 3^1. Narkootiliste ja psühhotroopsete ainete nimekirjad
1)Narkootiliste ja psühhotroopsete ainete nimekirjad kehtestab valdkonna eest vastutav minister määrusega. Narkootiliste ja psühhotroopsete ainete nimekirja tehakse muudatused ja täiendused Ravimiameti ettepanekul. Narkootiliste ja psühhotroopsete ainete nimekirjade koostamisel lähtutakse ÜRO 1961. aasta narkootiliste ainete ühtsest konventsioonist ja ÜRO 1971. aasta psühhotroopsete ainete konventsioonist või arvestatakse narkootiliste ja psühhotroopsete ainete kuritarvitamise ja sõltuvuse tekitamise riski suurust.
2)Käesoleva seaduse § 4 lõike 15 alusel kehtestatud korras võib ette näha tingimused, millal teatud ravimpreparaate ei loeta tulenevalt nende kasutamise eesmärgist ja narkootilise või psühhotroopse aine sisaldusest narkootiliseks või psühhotroopseks ravimiks.
3)Suur on narkootilise või psühhotroopse aine, taime või seene kogus, millest piisab narkojoobe tekitamiseks vähemalt kümnele inimesele.
§ 4. Narkootiliste ja psühhotroopsete ainete käitlemine
1)I nimekirjas loetletud ainete ja neid sisaldavate ravimite sisse- ja väljavedu käesoleva seaduse § 3 lõikes 1 nimetatud eesmärkidel kasutamiseks toimub Ravimiameti sisse- või väljaveoloa alusel.
2)I nimekirjas loetletud ainete ja neid sisaldavate ravimite käitlemine peab vastama II nimekirja ainete ja neid sisaldavate ravimite käitlemise nõuetele.
3)I nimekirjas nimetatud ainete ja ravimite meditsiinilisel eesmärgil kasutamiseks sisseveoloa saamise täiendavad tingimused sätestatakse käesoleva paragrahvi lõike 15 alusel kehtestatud õigusaktis.
4)II ja III nimekirjas loetletud aineid ja neid sisaldavaid ravimeid võib toota, sisse või välja vedada või hulgimüügi korras turustada ainult narkootiliste ainete käitlemise õigust omav isik. II ja III nimekirjas loetletud ainete ja neid sisaldavate ravimite tootmiseks väljastab Ravimiamet tähtajalise loa, milles määratakse kindlaks toodetava ravimi kogus ning tootmiseks ettenähtud ajavahemik.
5)IV nimekirjas loetletud aineid ja neid sisaldavaid ravimeid võib toota, sisse või välja vedada või hulgimüügi korras turustada ainult psühhotroopsete ainete käitlemise õigust omav isik. Psühhotroopsete ainete käitlemise õigust ei pea taotlema narkootiliste ainete käitlemise õiguse olemasolul ja juhul, kui on tagatud psühhotroopsete ainete käitlemiseks nõutavad tingimused.
5^1)V nimekirjas loetletud ainete käitlemisele kohaldatakse üksnes käesoleva seaduse § 3 lõikes 1^1  sätestatud piirangut.
5^2)VI nimekirjas loetletud ainete rühmadele kohaldatakse I nimekirjas loetletud ainetele kehtestatud piiranguid.
9)Apteegist võib elanikele II nimekirjas loetletud aineid ja neid sisaldavaid ravimeid väljastada ainult narkootilise ravimi retsepti või narkootilise ravimi veterinaarretsepti alusel, III ja IV nimekirjas loetletud aineid ja neid sisaldavaid ravimeid ainult retsepti või veterinaarretsepti alusel. Teistele isikutele võib väljastada II, III ja IV nimekirjas loetletud aineid ja neid sisaldavaid ravimeid tellimislehe alusel.
9^1)Ravimiseaduse § 33 lõikes 1^1  nimetatud Euroopa Liidu retsepti alusel narkootilisi ja psühhotroopseid aineid ja neid sisaldavaid ravimeid ei väljastata.
10)Narkootiliste ja psühhotroopsete ainete teadusuuringul või muul teaduslikul eesmärgil kasutamiseks peab taotlema loa Ravimiametilt.
11)Loa narkootiliste ja psühhotroopsete ainete meditsiinilisel eesmärgil tootmiseks või hulgimüügiks annab Ravimiamet ravimiseaduses ettenähtud tingimustel ja korras koos ravimite käitlemise tegevusloa andmisega. Narkootiliste ja psühhotroopsete ainete käitlemise õigus kantakse eritingimusena ravimite tootmise või hulgimüügi tegevusloale.
13)Narkootiliste ja psühhotroopsete ainete sisse- või väljaveoloa annab Ravimiamet ravimiseaduses ja selle alusel kehtestatud tingimustel ja korras.
14)Narkootiliste ja psühhotroopsete ainete sisse- või väljaveoloa taotlemisel tasub taotleja riigilõivu.
15)Narkootiliste ja psühhotroopsete ainete meditsiinilisel ja teaduslikul eesmärgil käitlemise ning sellealase arvestuse ja aruandluse tingimused ja korra kehtestab valdkonna eest vastutav minister.
§ 4^1. Lähteainete käitlemine
1)Lähteainete käitlemisel lähtutakse lisaks käesolevas seaduses reguleeritule järgmistest Euroopa Liidus lähteainete kaubandust reguleerivatest vahetult kohalduvatest õigusaktidest:
1)Euroopa Parlamendi ja nõukogu määrusest (EÜ)nr 273/2004 narkootikumide lähteainete kohta;
2)nõukogu määrusest (EÜ)nr 111/2005, millega kehtestatakse ühenduse ja kolmandate riikide vahelise narkootikumide lähteainetega kauplemise järelevalve eeskirjad;
3)komisjoni delegeeritud määrusest (EL)2015/1011, millega täiendatakse Euroopa Parlamendi ja nõukogu määrust (EÜ)nr 273/2004 narkootikumide lähteainete kohta ja nõukogu määrust (EÜ)nr 111/2005, millega kehtestatakse liidu ja kolmandate riikide vahelise narkootikumide lähteainetega kauplemise järelevalve eeskirjad, ning millega tunnistatakse kehtetuks komisjoni määrus (EÜ)nr 1277/2005 (ELT L 162, 27.06.2015, lk 12–25);
4)komisjoni rakendusmäärusest (EL)2015/1013, millega kehtestatakse eeskirjad seoses Euroopa Parlamendi ja nõukogu määrusega (EÜ)nr 273/2004 narkootikumide lähteainete kohta ning nõukogu määrusega (EÜ)nr 111/2005, millega kehtestatakse liidu ja kolmandate riikide vahelise narkootikumide lähteainetega kauplemise järelevalve eeskirjad (ELT L 162, 27.06.2015, lk 33–64).
2)Esimesse kategooriasse kuuluvate lähteainete omamiseks, turuleviimiseks, impordiks, ekspordiks või vahendustegevuseks nõutava tegevusloa väljaandjaks on Ravimiamet.
3)Tegevusloa saamiseks ja uuendamiseks peab tegevusloa taotleja esitama Ravimiametile komisjoni delegeeritud määruse (EL)2015/1011 artikli 3 lõike 2 punktis b nimetatud dokumendid ning tasuma riigilõivu.
4)Teise kategooria lähteaine turuleviimiseks, impordiks, ekspordiks ja vahendustegevuseks ning kolmanda kategooria lähteaine ekspordiks peab ettevõte registreerima oma tootmis- ja kauplemiskohtade (tegevuskohaks olevate ruumide)aadressid Ravimiametis.
4^1)Teise kategooria alamkategooriasse 2A kuuluva lähteaine käitlemise peab Eestis püsivat tegevuskohta omav ettevõtja registreerima Ravimiametis enne nimetatud aine omandamist.
5)Apteegiteenuse tegevusloa omaja ei pea taotlema käesoleva paragrahvi lõigetes 2, 4 ja 4^1  ettenähtud tegevusluba või registreeringut lähteainete omandamiseks, omamiseks ja kasutamiseks, kui lähteaineid kasutatakse lähteainete käitlemise nõudeid järgides ainult ravimite valmistamiseks.
6)Lähteainete impordi- ja ekspordiloa väljaandjaks on Ravimiamet.
7)Lähteainete impordi- ja ekspordiloa taotlemisel tasub taotluse esitaja riigilõivu.
7^1)Sihtriigi pädevale asutusele narkootikumide lähteainete ekspordi eelse teate saatjaks on Ravimiamet.
8)Lähteainete käitlemise aruanne tuleb komisjoni delegeeritud määruse (EL)2015/1011 artikli 9 ja komisjoni rakendusmääruse (EL)2015/1013 artikli 10 kohaselt esitada Ravimiametile.
§ 5. Narkootiliste ja psühhotroopsete ainete käitlemine süütegude ennetamise, avastamise ja tõkestamise eesmärgil ning õppeotstarbel käitlemiseks
1)Jälitusasutusesiseselt annab loa narkootiliste ja psühhotroopsete ainete käitlemiseks süütegude ennetamise, avastamise ja tõkestamise eesmärgil ning õppeotstarbel käitlemiseks jälitusasutuse juht.
1^1)Sisekaitselises rakenduskõrgkoolis käideldakse narkootilisi ja psühhotroopseid aineid õppeotstarbel teenistuskoerte väljaõppe raames sisekaitselise rakenduskõrgkooli rektori loal.
2)Jälitusasutus ja sisekaitseline rakenduskõrgkool peab narkootiliste ja psühhotroopsete ainete koguselist arvestust ja annab Ravimiametile aru käesoleva seaduse § 4 lõike 15 alusel kehtestatud korras.
§ 6. Narkootiliste, psühhotroopsete ja lähteainete arvestus
1)Juriidilisest isikust käitleja peab kirjalikult määrama vastutava füüsilise isiku ja tema äraolekul teda asendava isiku, kes peab narkootiliste ja psühhotroopsete ainete arvestust ning edastab sellega seonduvat informatsiooni Ravimiametile käesoleva seaduse § 4 lõike 15 alusel kehtestatud korras.
3)Ravimiametil on õigus kontrollida käesoleva paragrahvi lõikes 1 nimetatud arvestust ning teha ettekirjutusi.
4)Käesoleva paragrahvi lõikes 1 ettenähtud korras ning komisjoni delegeeritud määruse (EL)2015/1011 artikli 9 ja komisjoni rakendusmääruse (EL)2015/1013 artikli 10 alusel kogutud informatsioon narkootiliste ja psühhotroopsete ainete ning nende lähteainete kohta edastatakse Euroopa Komisjonile.
5)Statistilised andmed narkootiliste, psühhotroopsete ja lähteainete kogukäibe kohta riigis on avalikud.
§ 7. Narkootiliste ja psühhotroopsete ainete ning lähteainete üleandmine, konfiskeerimine ja hävitamine
1)Käitleja, kellel puudub õigus käidelda narkootilist või psühhotroopset ainet või lähteainet, kuid kes hoiab seda enda valduses, on kohustatud selle viivitamata Politsei- ja Piirivalveametile üle andma. Aine üleandmise vormistamise ja säilitamise korra kehtestab valdkonna eest vastutav minister määrusega.
2)Ravimite tootmise, hulgimüügi või jaemüügi tegevusloa omaja võib narkootilised ja psühhotroopsed ained tasu eest või tasuta üle anda teisele nimetatud ainete käitlemise õigust omavale ravimite tootmise, hulgimüügi või jaemüügi tegevusloa omajale. Lähteainete üleandmine peab toimuma käesoleva seaduse § 4^1  lõike 15 alusel kehtestatud tingimustel ja korras.
3)Kuriteo- või väärteoasjas asitõendiks olev või konfiskeerimisele kuuluv narkootiline või psühhotroopne aine või selle lähteaine antakse üle riiklikule ekspertiisiasutusele. Riiklikul ekspertiisiasutusel on õigus anda nimetatud aineid asutusele teadus- ja arendustegevuseks, kui asutusel on nimetatud ainete käitlemiseks käesoleva seaduse § 4 lõike 10 alusel väljastatud kehtiv luba, ning § 5 lõigetes 1 ja 1^1  nimetatud õppeotstarbel kasutamiseks. Aine säilitamise, teaduslikul eesmärgil ja õppeotstarbel kasutamiseks üleandmise ning hävitamise korra kehtestab valdkonna eest vastutav minister määrusega.
§ 8. Narkootiliste, psühhotroopsete ja lähteainete nimekirjad
§ 9. Narkootiliste ja psühhotroopsete ainete ning nende lähteainete ja uute psühhoaktiivsete ainete lõplik identifitseerimine
1)Narkootiliste ja psühhotroopsete ainete ning nende lähteainete ja uute psühhoaktiivsete ainete lõpliku identifitseerimise tagab riiklik ekspertiisiasutus.
2)Narkootilisi ja psühhotroopseid aineid ning nende lähteaineid sisaldavate ravimite ja nende kõlblikkuse määramise tagab Ravimiamet.
3)Narkootiliste ja psühhotroopsete ainete lõpliku identifitseerimise inimpäritoluga bioloogilistest materjalidest tagab riiklik ekspertiisiasutus.
4)Riiklik ekspertiisiasutus ja Ravimiamet võivad tellida analüüse kodu- ja välismaistest laboratooriumidest.
§ 10. Narkomaania leviku tõkestamine
1)Narkootiliste ja psühhotroopsete ainete ebaseadusliku tarvitamise tõkestamist ning narkomaania leviku vähendamist korraldatakse korrakaitseseaduse §-s 20 nimetatud ennetusnõukogu koordineerimisel ning käesoleva seaduse ja Vabariigi Valitsuse kinnitatava vastavat valdkonda hõlmava strateegilise arengukava alusel.
2)Vabariigi Valitsus ja kohalikud omavalitsused soodustavad igati narkomaania leviku tõkestamist taotlevate mittetulundusühingute ja sihtasutuste tegevust.
3)Uimastiolukorra kohta olemasolevate epidemioloogiliste ja statistiliste andmete kogumise ja analüüsimise ning narkomaania leviku hindamisega tegeleb Sotsiaalministeerium või Sotsiaalministeeriumi hallatav riigi teadus- ja arendusasutus.
§ 10^1. Uute psühhoaktiivsete ainete varajase hoiatuse infosüsteem
§ 10^2. Varajase hoiatuse infosüsteemile juurdepääs, andmete esitajad ja andmete esitamise kord
§ 10^3. Varajase hoiatuse infosüsteemi kantavad andmed
§ 11. Narkomaania ravi
1)Narkomaaniat ravitakse isiku vaba tahte alusel psühhiaatrilise abi seaduses ettenähtud korras.
2)Vaimsete häirete tõttu endale või teistele ohtliku narkomaani haiglasse paigutamine tema tahtest olenemata toimub psühhiaatrilist abi reguleerivate õigusaktide kohaselt.
§ 11^1. Narkomaaniaravi andmekogu
1)Narkomaaniaraviregister on andmekogu, mida peetakse narkomaania esinemise analüüsimiseks, narkomaania leviku ennetamiseks ja ravi tõhususe hindamiseks, tervishoiuteenuste korraldamiseks, diagnostika ja ravi käsitluse hindamiseks, tervisepoliitika väljatöötamiseks ning statistika ja teadusliku uurimistöö, sealhulgas epidemioloogiliste uuringute tegemiseks.
2)Psühhiaatria tervishoiuteenuseid osutades on narkomaaniaravi pakkuval teenuseosutajal kohustus esitada andmed narkomaaniaraviregistrisse.
3)Narkomaaniaraviregistrisse kantakse järgmised andmed:
1)tervishoiuteenuse osutaja ja patsiendi üldandmed;
2)patsiendi narkomaaniaravi ja seotud nakkushaiguste andmed;
3)patsiendi riskikäitumise andmed.
4)Narkomaaniaraviregistri asutab ja selle põhimääruse kehtestab valdkonna eest vastutav minister määrusega, milles sätestatakse:
1)volitatud töötleja, kui volitatud töötleja on määratud, ja töötlejate ülesanded;
2)andmeandjad ja nendelt saadavad andmed;
3)kogutavate andmete täpsem koosseis ja narkomaaniaraviregistrisse kandmise kord;
4)andmetele juurdepääsu ja andmete väljastamise ulatus, tingimused ja kord;
5)logi- ja alusandmete säilitamise kord;
6)muud korraldusküsimused.
5)Juurdepääsupiirang narkomaaniaraviregistri isikuandmetele kehtib tähtajatult.
6)Käesoleva paragrahvi lõikes 2 nimetatud tervishoiuteenuse osutajal, kellel on seadusest tulenev saladuse hoidmise kohustus, on tervishoiuteenuse osutamiseks õigus andmesubjekti nõusolekuta töödelda narkomaaniaraviregistris olevaid isikuandmeid.
7)Õigustatud huvi eesmärgil isikuandmeid ei väljastata, välja arvatud isikuandmete kaitse seaduse §-s 6 nimetatud tingimustel ja korras.
8)Narkomaaniaraviregistri andmeid säilitatakse tähtajatult. Logisid ja alusandmeid säilitatakse vastavalt narkomaaniaraviregistri põhimääruses sätestatule.
9)Narkomaaniaraviregistri vastutav töötleja on Tervise Arengu Instituut.
§ 12. Narkomaani rehabilitatsioon
Narkomaaniat põdevate isikute rehabiliteerimist ja sotsiaalabi korraldavad Vabariigi Valitsus ja kohalikud omavalitsused.
2^1. peatükk RIIKLIK JA HALDUSJÄRELEVALVE
§ 12^1. Riiklik ja haldusjärelevalve
 Riiklikku ja haldusjärelevalvet Euroopa Liidus lähteainete kaubandust reguleerivate vahetult kohalduvate õigusaktide ning käesoleva seaduse ja selle alusel kehtestatud õigusaktide täitmise üle teostavad vastavalt oma pädevusele Ravimiamet ning Maksu- ja Tolliamet.
§ 12^2. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32, 50, 51 ja 52 sätestatud riikliku järelevalve erimeetmeid korrakaitseseaduses sätestatud alusel ja korras.
§ 12^3. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 1600 eurot.
3. peatükk VASTUTUS
§ 13. Füüsilise isiku vastutus
§ 13^1. Vaide esitamine
§ 14. Juriidilise isiku haldusvastutus
§ 15. Käesoleva seaduse §-s 14 nimetatud õiguserikkumise asja menetlus
§ 15^1. Narkootilise või psühhotroopse aine ebaseaduslik käitlemine väikeses koguses
1)Narkootilise või psühhotroopse aine arsti ettekirjutuseta tarvitamise või väikeses koguses ebaseadusliku valmistamise, omandamise või valdamise eest –
karistatakse rahatrahviga kuni 300 trahviühikut või arestiga.
2)Sama teo eest, kui selle on toime pannud juriidiline isik, –
karistatakse rahatrahviga kuni 3200 eurot.
§ 15^2. Narkootilise või psühhotroopse aine või nende lähteaine käitlemise, arvestuse või aruandluse nõuete rikkumine
§ 15^3. Menetlus
1)Käesoleva seaduse §-s 15^1  sätestatud väärteo kohtuvälised menetlejad on Politsei- ja Piirivalveamet ning Maksu- ja Tolliamet.
2)Politsei- ja Piirivalveamet, Maksu- ja Tolliamet või kohus konfiskeerib §-s 15^1  sätestatud väärteo toimepanemise vahetuks objektiks olnud aine.
4. peatükk RAKENDUSSÄTTED
§ 18^1. Seaduse rakendamine
§ 18^2. Käesoleva seaduse § 11^1  rakendamise erisus
1)Isikustatud narkomaania ravijuhud kantakse narkomaaniaraviregistrisse alates 2020. aasta 1. veebruarist.
2)Narkomaania ravijuhtude andmed, mis on kantud narkomaaniaraviregistrisse enne 2020. aasta 1. veebruari, arhiveeritakse isikustamata kujul vastavalt narkomaaniaraviregistri põhimääruses sätestatule.
Halduskoostöö seadus
§ 1. Seaduse reguleerimisala
1)Käesolev seadus määrab kindlaks füüsilistele ja juriidilistele isikutele riigi ja kohaliku omavalitsuse avaliku halduse ülesannete (edaspidi haldusülesannete)iseseisvaks täitmiseks volitamise tingimused ja korra ning haldusorganite vahelise ametiabi osutamise alused ja korra.
2)Käesolevat seadust ei kohaldata, kui haldusakti alusel haldusülesande täitmiseks volitamise otsustamisel puudub haldusorganil kaalutlusõigus.
3)Käesolevat seadust ei kohaldata, kui haldusülesande täitmiseks volitamisel sõlmitakse tsiviilõiguslik leping, järgides käesoleva seaduse § 3 lõiget 4.
4)Riigieelarves nimeliselt sätestatud eraldist saava juriidilise isikuga sõlmitavale halduslepingule kohaldatakse käesoleva seaduse §-sid 10, 11, 15 ja 16.
5)Käesolevat seadust ei kohaldata, kui kohaliku omavalitsuse üksused volitavad haldusülesannet ühiselt täitma kohaliku omavalitsuse korralduse seaduse § 62^2  kohaselt moodustatud ühisameti.
§ 2. Haldusmenetluse seaduse kohaldamine
Halduslepingule, mille ese on riigi ja kohaliku omavalitsuse haldusülesannete täitmiseks volitamine, kohaldatakse haldusmenetluse seadust, arvestades käesoleva seaduse erisusi.
2. peatükk HALDUSÜLESANNETE TÄITMISEKS VOLITAMINE
1. jagu Üldsätted
§ 3. Haldusülesande täitmiseks volitamine
1)Kohaliku omavalitsuse üksuse, muu avalik-õigusliku juriidilise isiku, eraõigusliku juriidilise isiku (edaspidi käesolevas jaos juriidiline isik)või füüsilise isiku võib volitada riigi haldusülesannet täitma seadusega, seaduse alusel antud haldusaktiga või seaduse alusel käesolevas seaduses sätestatud tingimustel ja korras sõlmitud halduslepinguga.
2)Kohalik omavalitsus võib talle seadusega või selle alusel pandud haldusülesannet volitada juriidilist või füüsilist isikut täitma seaduse alusel antud haldusaktiga või seaduse alusel käesolevas seaduses sätestatud tingimustel ja korras sõlmitud halduslepinguga.
3)Haldusülesande täitmine käesoleva seaduse tähenduses seisneb haldusülesannete täitmises väljaspool töö-, teenistus- või muud alluvussuhet riigi või kohaliku omavalitsusega ning valitsusasutuse või valla või linna ametiasutuse või organi teostatavat teenistuslikku järelevalvet.
4)Haldusülesande täitmiseks volitamise korral võib sõlmida tsiviilõigusliku lepingu, kui seadus ei näe ette üksnes halduslepingu sõlmimist, lepinguga ei reguleerita avaliku teenuse kasutaja või muu kolmanda isiku õigusi ega kohustusi, riiki või kohalikku omavalitsust ei vabastata tal lasuvatest kohustustest ja ülesande täitmisel ei kasutata täidesaatva riigivõimu volitusi. Kui lepingust selgelt ei nähtu poolte tahe sõlmida tsiviilõiguslik leping, eeldatakse, et tegemist on halduslepinguga.
§ 4. Täidesaatva riigivõimu volitusi eeldava haldusülesande täitmiseks volitamine
Täidesaatva riigivõimu volitusi eeldava haldusülesande täitmiseks volitamist reguleeriv seadus näeb ette täidesaatva riigivõimu volituse sisu ja haldusülesande, haldusülesande täitmise üle haldusjärelevalvet teostava asutuse või organi ning haldusülesande täitmise edasise korralduse juhul, kui haldusleping lõpetatakse ühepoolselt või kui esineb muu põhjus, mis takistab juriidilisel või füüsilisel isikul jätkata haldusülesande edasist täitmist.
§ 5. Haldusülesande täitmiseks volitamise kaalutlused
1)Juriidilise või füüsilise isiku võib volitada haldusülesannet täitma, kui:
1)haldusülesande täitmine juriidilise või füüsilise isiku poolt on majanduslikult põhjendatud, arvestades muu hulgas ülesande riigi või kohaliku omavalitsuse poolt täitmiseks volitamiseks, võimalikuks rahastamiseks ning haldusjärelevalveks tehtavaid kulutusi;
2)haldusülesande täitmiseks volitamine ei halvenda selle täitmise kvaliteeti;
3)haldusülesande täitmiseks volitamine ei kahjusta avalikke huve ega nende isikute õigusi, kelle suhtes haldusülesannet täidetakse.
2)Käesoleva paragrahvi lõikes 1 sätestatud tingimuste täitmise tagamiseks korraldab enne haldusülesande täitmiseks volitamise otsustamist haldusülesande täitmist volitama õigustatud ametiisik või organ analüüsi koostamise, mis sisaldab täitmiseks volitamise tingimuste majanduslikke arvestusi ja riigile või kohalikule omavalitsusele kaasnevate kulutuste suurust, haldusülesande täitmise järjepidevuse ja kvaliteedi tagamise abinõusid ning haldusülesande täitmiseks volitamisest tingitud õiguslikku ja faktilist mõju isikutele, kelle suhtes täitmiseks volitatavat haldusülesannet täidetakse.
3)Analüüs vormistatakse kirjalikult ning selle järeldused lisatakse haldusülesande täitmiseks volitamise otsusele. Analüüs avalikustatakse avaliku teabe seaduses sätestatud korras.
§ 6. Riigi haldusülesande täitmiseks volitamise pädevus
1)Juriidilisele või füüsilisele isikule riigi haldusülesande täitmiseks volitamise otsustab haldusülesannet seni täitnud riigiasutuse põhimäärust kinnitama õigustatud ametiisik.
2)Ministeeriumi ja Riigikantselei pädevuses oleva haldusülesande täitmiseks volitamise otsustab Vabariigi Valitsus.
3)Kui täitmiseks volitatava haldusülesande täitmine ei kuulu ühegi riigiasutuse seaduse või põhimäärusega ettenähtud ülesannete hulka, otsustab haldusülesande täitmiseks volitamise minister, kelle juhitava ministeeriumi valitsemisalasse haldusülesanne kuulub.
§ 7. Riigi haldusülesande täitmiseks volitamise otsus
Juriidilise või füüsilise isiku riigi haldusülesande täitmiseks volitamise otsuses esitatakse järgmised andmed:
1)volitatava kohaliku omavalitsuse üksuse või muu avalik-õigusliku juriidilise isiku nimi või andmed selle kohta, kas haldusülesannet volitatakse täitma füüsilist või eraõiguslikku juriidilist isikut;
2)volitus pädevale ametiisikule halduslepingu sõlmimiseks, kui haldusülesande täitmiseks volitamise otsustab Vabariigi Valitsus.
§ 8. Riigi haldusülesande täitmiseks halduslepingu sõlmimise pädevus
Juriidilise või füüsilise isiku riigi haldusülesande täitmiseks volitamise halduslepingu sõlmib valitsusasutuse juht, kelle pädevuses on otsustada haldusülesande täitmiseks volitamine või keda on selleks volitanud Vabariigi Valitsus.
§ 9. Kohaliku omavalitsuse haldusülesande täitmiseks volitamise otsustamine
Kohaliku omavalitsuse haldusülesande täitmiseks volitamise otsustab volikogu, kes volitab halduslepingut sõlmima valla- või linnavalitsuse.
§ 10. Haldusülesande täitmiseks sõlmitava halduslepingu tingimused
Halduslepingus määratakse kindlaks:
1)halduslepingu pooled;
2)juriidilisele või füüsilisele isikule antav haldusülesanne;
3)haldusülesande täitmise rahastamise alused ja rahastamise ulatus, kui haldusülesande täitmist rahastatakse riigieelarvest või kohaliku omavalitsuse eelarvest;
4)juriidilise või füüsilise isiku võetavate tasude arvutamise alused ja piirmäärad, kui seaduses või kohaliku omavalitsuse õigusaktis on ette nähtud võimalus isikutelt, kelle suhtes haldusülesannet täidetakse, tasu võtta;
5)haldusülesande täitmise üle haldusjärelevalvet teostav valitsusasutus või kohaliku omavalitsuse ametiasutus või organ;
6)füüsilisest isikust ettevõtja või juriidilise isiku kohustus esitada majandusaasta aruanne;
7)halduslepingu tähtaeg, kui haldusleping on tähtajaline;
8)halduslepingu lõpetamise alused ja kord, sealhulgas halduslepingu lõpetamisest etteteatamise tähtaeg, kui haldusleping lõpetatakse ühepoolselt;
9)järelevalveasutuse või -organi õigused ning juriidilise isiku ja füüsilise isiku kohustused halduslepingu lõpetamise korral haldusülesande täitmise järjepidevuse tagamiseks;
10)eraõigusliku juriidilise isiku või füüsilise isiku antavad tagatised halduslepingu täitmiseks ja nende sissenõudmist võimaldavad sätted;
11)seadusest tulenevad või haldusülesande täitmise korraldamiseks vajalikud muud tingimused.
§ 11. Riigi või kohaliku omavalitsuse poolt halduslepingu ühepoolse lõpetamise alused ja tingimused
1)Juriidilise või füüsilise isikuga haldusülesande täitmiseks sõlmitud lepingu võib ühepoolselt lõpetada, kui:
1)juriidiline või füüsiline isik on halduslepingut või haldusülesande täitmist reguleerivat muud õigusakti rikkunud korduvalt või oluliselt ja see on põhjustanud olulise kahju kolmandale isikule või tema varale;
2)haldusülesande täitmise üle järelevalvava asutuse või organi ettekirjutus on jäetud korduvalt täitmata;
3)muul seaduses või halduslepingus sätestatud alusel.
2)Halduslepingu lõpetamise käesoleva paragrahvi lõikes 1 ettenähtud alusel otsustab juriidilise või füüsilise isikuga halduslepingu sõlminud ametiisik või organ.
3)Halduslepingus ei või ette näha juriidilisele või füüsilisele isikule halduslepingu lõpetamisest tuleneva hüvitise maksmist, kui haldusleping lõpetatakse käesoleva paragrahvi lõike 1 punktis 1 või 2 nimetatud alusel.
2. jagu Füüsilisele isikule ja eraõiguslikule juriidilisele isikule haldusülesande täitmiseks volitamine
§ 12. Haldusülesannet täitva füüsilise isiku ja eraõigusliku juriidilise isiku usaldusväärsus
1)Kui füüsiline isik või eraõiguslik juriidiline isik (edaspidi käesolevas jaos isik)volitatakse täitma haldusülesannet, kontrollib volitamist otsustama õigustatud ametiisik või organ isiku usaldusväärsust.
2)Isiku usaldusväärsust kinnitavad muu hulgas järgmised asjaolud:
1)tal on võimalik kasutada haldusülesannete täitmiseks vajaminevaid tehnilisi vahendeid, tal on nõutavate teadmiste ja oskustega töötajad ning muud eeldused ja kogemused volitatava haldusülesande täitmiseks;
2)tema suhtes ei ole algatatud likvideerimist ega pankrotimenetlust;
3)ei esine asjaolusid, mis võivad põhjustada tema püsiva maksejõuetuse või tema tegevuse lõpetamise;
4)tema kohta ei ole karistusandmeid karistusregistris;
5)ta ei ole oluliselt rikkunud temaga sõlmitud halduslepinguid või riigihanke teostamiseks sõlmitud hankelepinguid;
6)tal ei ole maksuvõlga, sealhulgas ajatatud maksuvõlga, ega lõivude, trahvide või sundkindlustuse maksete võlgnevust.
§ 13. Isikuga halduslepingu sõlmimise kord
1)Isikuga haldusülesande täitmiseks volitamise halduslepingu sõlmimisel juhindutakse riigihangete seaduses teenuste hankelepingu sõlmimise tingimustest ja riigihanke läbiviimise korrast, arvestades käesolevas paragrahvis sätestatud erisusi.
1^1)Käesolevat paragrahvi ei kohaldata järgmiste halduslepingute suhtes:
1)kohaliku omavalitsuse üksuste liidule riigi või kohaliku omavalitsuse haldusülesande täitmiseks volitamise haldusleping;
1^1)mittetulundusühingule, mille liikmeteks saavad vastavalt põhikirjale olla ainult kohaliku omavalitsuse üksused, riigi või kohaliku omavalitsuse haldusülesande täitmiseks volitamise haldusleping;
1^2)kohaliku omavalitsuse korralduse seaduse § 6^1  lõikes 3^1  nimetatud haldusleping;
2^3)kõrgharidusseaduse § 43 lõike 1 alusel sõlmitud haldusleping;
3)erakooliseaduse § 22 lõike 2^1  alusel sõlmitud haldusleping;
3^1)kohtute seaduse § 44 lõikes 4 nimetatud haldusleping;
4)tervishoiuteenuste korraldamise seaduse ning selle alusel kehtestatud õigusaktide tähenduses tervishoiuteenuste ja kiirabiteenuste tellimiseks sõlmitav haldusleping;
5)planeerimisseaduse §-des 130 ja 131 nimetatud haldusleping;
6)perioodi 2004–2006 struktuuritoetuse seaduse § 14 lõikes 3 ja perioodi 2007–2013 struktuuritoetuse seaduse § 11 lõikes 2, § 20 lõikes 3, § 36 lõigetes 3 ja 4 ning § 38 lõikes 1 nimetatud haldusleping;
8)tööturumeetmete seaduse § 6 lõikes 9 nimetatud halduslepingud;
9^1)taimekaitseseaduse § 87^4  lõikes 1 nimetatud haldusleping;
10)veterinaarseaduse § 78 lõikes 3 nimetatud haldusleping;
12)tervise infosüsteemi volitatud töötlejaga sõlmitav haldusleping;
13)kutseseaduse § 6 lõikes 2 nimetatud haldusleping;
14)maaelu ja põllumajandusturu korraldamise seaduse §-s 8 ja § 19 lõikes 2 nimetatud haldusleping;
16)jahiseaduse § 29 lõikes 3, § 36 lõikes 8, § 40 lõikes 6^2  ja § 42 lõikes 8 nimetatud halduslepingud;
18)tervislikku seisundit kajastavate registrite volitatud töötlejatega sõlmitavad halduslepingud;
19)spordiseaduse § 6^1  lõike 9 alusel sõlmitav, § 9 lõike 2^2  alusel sõlmitav, § 9^1  lõike 4 alusel sõlmitav ja § 11^1  lõike 2 alusel sõlmitav haldusleping;
20)asendusteenistuse läbiviimiseks sõlmitud haldusleping;
21)muuseumiseaduse § 9 lõike 2 alusel riigile kuuluva muuseumikogu kasutamiseks sõlmitav haldusleping;
21^1)muinsuskaitseseaduse § 79^1  lõike 10 alusel sõlmitav haldusleping;
22)metsaseaduse § 6 lõikes 3 nimetatud haldusleping;
23)liikluskindlustuse seaduse § 69 lõikes 1 nimetatud haldusleping;
24)ühistranspordiseaduse § 15 lõikes 2 nimetatud haldusleping;
25)liiklusseaduse § 190^4  lõikes 3 nimetatud haldusleping, kui ei ole tegemist riigihankelepinguga;
26)rakkude, kudede ja elundite hankimise, käitlemise ja siirdamise seaduse § 7 lõikes 1 nimetatud haldusleping;
27)atmosfääriõhu kaitse seaduse § 30 lõikes 5, § 121 lõikes 1, §-s 143, § 184 lõikes 1 ja §-s 190 nimetatud halduslepingud;
28)keskkonnaseire seaduse § 5 lõike 2 punktis 3 nimetatud haldusleping;
29)keskkonnatasude seaduse § 21^6  lõikes 1 nimetatud haldusleping;
30)maapõueseaduse § 93 lõikes 6 nimetatud haldusleping.
2)Riigihanke korraldamiseks ettenähtud kord kehtib käesoleva paragrahvi lõike 1 alusel sõlmitava halduslepingu kohta, sõltumata halduslepingus ettenähtud haldusülesande täitmise tellimise maksumusest.
3)Pakkujate kvalifitseerimisel on riigihanke korraldaja kohustatud kontrollima pakkujate vastavust käesolevas seaduses sätestatud nõuetele.
4)Käesoleva paragrahvi lõikes 1 nimetatud halduslepingute suhtes ei kohaldata riigihangete seaduse 8. ja 9. peatükis sätestatut.
5)Riigihanke korraldamisel käesoleva paragrahvi lõike 1 alusel sõlmitava halduslepingu sõlmimiseks ei rakendata riigihangete seaduses sätestatud hanketeate, eelteate ja hankelepingu sõlmimise teate riigihangete registrile esitamise korda. Hanketeade halduslepingu sõlmimiseks ja sellele vastav hankelepingu sõlmimise teade avaldatakse Ametlikes Teadaannetes, arvestades riigihangete seaduses sätestatud tähtaegu.
§ 14. Haldusülesande täitmine riigi või kohaliku omavalitsuse osalusega eraõigusliku juriidilise isiku kaudu
1)Vabariigi Valitsuse otsusega volitatakse haldusülesanne täitmiseks riigi äriühingule, riigi sihtasutusele või äriühingule, milles riigil on enamusotsustusõigus.
2)Kohaliku omavalitsuse volikogu otsusega volitatakse haldusülesanne täitmiseks äriühingule, mille ainus osanik või aktsionär on vastav kohalik omavalitsus või milles vastaval kohalikul omavalitsusel on enamusotsustusõigus, või sihtasutusele, mille ainuasutaja on vastav kohalik omavalitsus.
3)Käesoleva paragrahvi lõigetes 1 ja 2 nimetatud isikule haldusülesande täitmiseks volitamise halduslepingu sõlmimisele kohaldatakse käesoleva seaduse §-s 13 sätestatut. Halduslepingu sõlmimisel rakendatakse riigihangete seaduses sätestatud väljakuulutamiseta läbirääkimistega hankemenetluse korda.
§ 15. Haldusülesannet täitva isiku tegevuspiirangud
1)Halduslepingus määratud järelevalveasutuse või -organi nõusolek on vajalik:
1)eraõigusliku juriidilise isiku teise juriidilise isikuga ühinemiseks, jagunemiseks või ümberkujundamiseks, kui sellega ei kaasne halduslepingu pooleks oleva eraõigusliku juriidilise isiku lõppemine, mis on halduslepingu lõpetamise aluseks;
2)isiku vara võõrandamiseks, investeerimiseks või laenu võtmiseks halduslepingus ettenähtud ulatuses;
3)tehingu tegemiseks, millega kaasneb isiku ettevõtte või selle osa omandi või valduse üleminek;
4)äriühingu aktsia- või osakapitali vähendamiseks vähemalt halduslepingus sätestatud alammäära ulatuses, mis ei tohi olla suurem kui 1/10 aktsia- või osakapitali suurusest;
5)halduslepingus nimetatud muuks toiminguks.
2)Käesoleva paragrahvi lõikes 1 nimetatud toiminguks annab loa järelevalveasutus või -organ taotluse esitamisest alates 10 päeva jooksul, kui halduslepingus ei ole ette nähtud pikemat tähtaega.
3)Halduslepingus määratud järelevalveasutust või organit teavitatakse:
1)äriühingu aktsiate või osa omandiõiguse üleminekust, kui selle tulemusel omandab aktsionär või osanik hääli vähemalt selles ulatuses, mis on äriühingu üldkoosolekul nõutav põhikirja muutmise, aktsia- või osakapitali suurendamise või vähendamise või äriühingu lõpetamise, ühinemise, jagunemise või ümberkujundamise otsuse vastuvõtmise tõkestamiseks;
2)täisühingu või usaldusühingu juhtimise õiguse andmisest täisühingu või usaldusühingu osanikule või muu eraõigusliku juriidilise isiku nõukogusse või juhatusse uue liikme valimisest või määramisest;
3)isiku põhikirjas või äriregistris nimetatud tegevusala või eesmärgi kohta tehtud muudatusest;
4)halduslepingus nimetatud muust toimingust või asjaolust.
§ 16. Haldusülesandeid täitva isikuga sõlmitud halduslepingu lõpetamine
Haldusülesande täitmiseks sõlmitud haldusleping lõpetatakse, kui isik ei vasta vähemalt ühele käesoleva seaduse § 12 lõike 2 punktides 1–3 loetletud tingimustest ega ole võimeline ettenähtud tähtaja jooksul puudust kõrvaldama.
3. peatükk AMETIABI
§ 17. Ametiabi
1)Haldusorgan annab käesolevas seaduses sätestatud alustel ja korras akti või sooritab toimingu oma pädevuse piires teise haldusorgani taotlusel selle haldusorgani ülesande täitmise toetamiseks (ametiabi).
2)Ametiabi sätteid ei kohaldata:
1)alluvussuhtele,
2)kui abi andmise kohustus on haldusorganile ette nähtud seadusega.
§ 18. Ametiabi taotlemise ja andmise alused
1)Haldusorgan võib taotleda teiselt haldusorganilt ametiabi, kui:
1)haldusülesande täitmiseks vajaliku akti andmine või toimingu sooritamine ei ole tema pädevuses;
2)haldusülesande täitmiseks on vaja andmeid, mis haldusorganil puuduvad või mida haldusorgan ei ole võimeline välja selgitama;
3)haldusülesande täitmiseks on vaja teise haldusorgani valduses olevaid dokumente või muid tõendeid;
4)haldusorgan ei saa akti anda või toimingut sooritada muul põhjusel;
5)ametiabi kasutamine oleks majanduslikult oluliselt soodsam kui mittekasutamine.
2)Haldusorgan keeldub ametiabi andmisest, kui:
1)tal puudub ametiabi andmiseks vajaliku akti vastuvõtmise või toimingu sooritamise õigus;
2)ametiabi taotlemise eesmärk on õigusvastane;
3)ametiabi andmise tõttu võib teave sattuda isikute kätte, kellele on seadusest tulenevalt keelatud vastavat teavet edastada.
3)Haldusorgan võib ametiabi andmisest keelduda, kui:
1)teise haldusorgani tegevusega kaasneksid oluliselt väiksemad kulutused;
2)ametiabi andmine võib ülemäära takistada haldusorgani enda eesmärkide saavutamist.
4)Ametiabi andmisest keeldumise korral võib abi taotlev haldusorgan pöörduda ametiabi andmisest keeldunud haldusorgani üle teenistuslikku järelevalvet teostava haldusorgani poole. Ametiabi andmise otsustab haldusjärelevalvet teostav haldusorgan.
§ 19. Ametiabi taotlemise vorm
1)Ametiabi taotluses esitatakse järgmine teave:
1)ametiabi taotlemise eesmärk ja selle õiguspärasus;
2)abi laad.
2)Ametiabi taotlus on kirjalik.
3)Ametiabi taotluse vormi kehtestab Vabariigi Valitsus.
4)Kui ametiabi on vaja anda viivitamatult, võib abi taotlev haldusorgan edastada vormivaba taotluse, milles peavad sisalduma käesoleva paragrahvi lõikes 1 sätestatud andmed. Esimesel võimalusel vormistab ametiabi taotlev haldusorgan taotluse kõigi käesoleva seaduse nõuete kohaselt.
§ 20. Ametiabi kulude hüvitamine
Kui ametiabi andja ja saaja on erinevad isikud (riik, kohalik omavalitsus või muu avalik-õiguslik juriidiline isik), hüvitab ametiabi saaja ametiabi andjale tema ametiabi andmisel tehtud mõistlikud kulutused.
4. peatükk RAKENDUSSÄTTED
§ 21. Haldusmenetluse seaduse muutmine
§ 22. Seaduse kohaldamine enne käesoleva seaduse jõustumist sõlmitud halduslepingute suhtes
Enne käesoleva seaduse jõustumist sõlmitud ja seaduse jõustumise ajal kehtivad halduslepingud, mille ese on riigi haldusülesannete täitmiseks volitamine, jäävad kehtima, kui füüsiline isik või eraõiguslik juriidiline isik, kellele on halduslepinguga volitatud täitmiseks riigi haldusülesanne, vastab käesolevas seaduses sätestatud nõuetele. Mittevastavusel lõpetab haldusülesande volitaja halduslepingu ühepoolselt käesoleva seaduse jõustumisest alates kuue kuu jooksul.
§ 23. Seaduse rakendamine
1)Käesolevat seadust kohaldatakse seaduses «2003. aasta riigieelarve» nimeliselt sätestatud eraldist saavate juriidiliste isikutega sõlmitavatele riigieelarvelise eraldise kasutamise lepingutele alates 2004. aasta 1. jaanuarist.
2)Erandina käesoleva seaduse §-st 22 lõpetab haldusülesande volitaja käesoleva paragrahvi lõikes 1 nimetatud lepingud ühepoolselt hiljemalt 2004. aasta 1. juulil.
Eesti Rahvusraamatukogu seadus
§ 1. Seaduse reguleerimisala
1)Käesolevas seaduses sätestatakse Eesti Rahvusraamatukogu (edaspidi Rahvusraamatukogu)õiguslik seisund, eesmärk, ülesanded, juhtimine, finantseerimine ja haldusjärelevalve tegevuse üle.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Rahvusraamatukogu õiguslik seisund
1)Rahvusraamatukogu on avalik-õiguslik juriidiline isik, kes tegutseb käesoleva seaduse, teiste õigusaktide ja oma põhikirja alusel.
2)Rahvusraamatukogu põhikirja kinnitab Rahvusraamatukogu nõukogu (edaspidi nõukogu).
3)Rahvusraamatukogu registreeritakse riigi- ja kohaliku omavalitsuse asutuste riiklikus registris selle registri põhimääruses sätestatud korras.
4)Rahvusraamatukogu lõpetatakse seadusega.
§ 3. Rahvusraamatukogu eesmärk
1)Rahvusraamatukogu eesmärk on suurendada ühiskonnas teadmistele ja informeeritusele rajanevat algatusvõimet, teadlikkust ja vastutustunnet, edendada riiki, Euroopa ühisväärtusi, kultuuri ja demokraatiat.
2)Rahvusraamatukogu juhindub oma eesmärgi täitmisel UNESCO soovitustest rahvus- ja parlamendiraamatukogudele ning puudega inimestele kavandatud teenustele.
§ 4. Rahvusraamatukogu ülesanded
1)Rahvusraamatukogu ülesanded rahvusraamatukoguna on:
1)eesti keeles ja Eestis ilmunud ning Eestit käsitlevate või Eesti kohta informatsiooni sisaldavate teavikute kogumine, alaline säilitamine ja kättesaadavaks tegemine;
2)Eesti teavikute riiklik bibliograafiline registreerimine rahvusbibliograafia andmebaasis ja rahvusbibliograafia andmebaasi kättesaadavaks tegemine;
3)Eesti retrospektiivse rahvusbibliograafia alase koostöö koordineerimine;
4)trükitoodangu- ja raamatukogualaste riiklike statistiliste andmete kogumine ja esitamine;
5)raamatute standardnumbri rahvusvahelise süsteemi (ISBN), jadaväljaannete standardnumbri rahvusvahelise süsteemi (ISSN)ja noodiväljaannete standardnumbri rahvusvahelise süsteemi (ISMN)rahvusliku agentuurina tegutsemine;
6)osalemine rahvusvahelises koostöös.
2)Rahvusraamatukogu ülesanded parlamendiraamatukoguna on:
1)Riigikogule, Riigikogu Kantseleile, Vabariigi Valitsusele, ministeeriumidele ja Riigikantseleile informatsiooni hankimine, säilitamine, töötlemine, analüüsimine, kättesaadavaks tegemine ning väljaannete koostamine;
2)rahvusvaheliste organisatsioonide depooraamatukoguna tegutsemine rahvusvaheliste kokkulepete kohaselt;
3)Eesti õigusbibliograafia koostamine ja kättesaadavaks tegemine.
3)Rahvusraamatukogu ülesanded humanitaar- ja sotsiaalteaduste raamatukoguna on humanitaar- ja sotsiaalteaduste informatsiooni kogumine, säilitamine, töötlemine, analüüsimine ja kättesaadavaks tegemine.
4)Rahvusraamatukogu ülesanded teadus- ja arendusasutusena on:
1)raamatukogunduse, infoteaduse, raamatukoguteaduse, raamatuteaduse ja bibliograafia ning nendega seotud valdkondade teadus- ja arendustöö, Eesti raamatukogude asjakohane nõustamine, raamatukogutöötajate täienduskoolituse korraldamine ning osavõtt rahvusvahelistest ja riiklikest teadus-, arendus- ja koostööprogrammidest;
2)raamatukogundust ja sellega seotud valdkondi reguleerivate standardite väljatöötamine ja kohandamine koostöös standardiorganisatsioonidega;
3)infotehnoloogia arendamine Rahvusraamatukogu infovara üldkättesaadavaks tegemiseks;
4)teavikute säilitustehnoloogia arendamine;
5)raamatukoguvõrgu erialakoostöö koordineerimine oma haldusalas raamatukogusid omavate ministeeriumidega.
4^1)Rahvusraamatukogu ülesanded hoiuraamatukoguna on:
1)üleriigilise vähe kasutatavate trükiste hoiukogu moodustamine, et talletada Eesti teistest raamatukogudest üle antud säilitamist väärivat teaduslikku, tehnilist ja kultuurialast võõrkeelset kirjandust, ning selle raamatukogudele ja lugejatele kättesaadavaks tegemine;
2)teistelt raamatukogudelt ning muudelt asutustelt ja isikutelt väljaannete vastuvõtmine vahetuskogusse ning nende vahendamine raamatukogudele ja teistele avalikke ülesandeid täitvatele asutustele oma kogude täiendamiseks või hävinud väljaannete asendamiseks.
4^2)Rahvusraamatukogu ülesanded pimedate raamatukoguna on:
1)pimedatele, vaegnägijatele või muu trükikirja lugemise puudega isikutele ligipääsetavas vormis väljaannete valmistamine, komplekteerimine, säilitamine ja kättesaadavaks tegemine;
2)pimedate ja vaegnägijate tegevust, rehabilitatsiooni ja õpetamist käsitlevate tavakirjas väljaannete komplekteerimine, säilitamine ja kättesaadavaks tegemine.
5)Rahvusraamatukogu täidab ka teisi käesolevast seadusest, muudest õigusaktidest ja Rahvusraamatukogu põhikirjast tulenevaid ülesandeid.
§ 5. Kogud ja andmebaasid
1)Rahvusraamatukogu kogud ja andmebaasid moodustavad terviku, on jagamatud ning need on osa Eesti avalikust inforessursist.
2)Kogude ja andmebaaside kasutamist reguleerib Rahvusraamatukogu kasutuseeskiri, mille kinnitab Rahvusraamatukogu nõukogu.
3)Rahvusraamatukogu võib töödelda kogudes ja andmebaasides sisalduvaid isikuandmeid, sealhulgas eriliiki isikuandmeid, eelkõige käesoleva seaduse § 4 lõike 1 punktides 1–5, lõike 2 punktides 1 ja 3 ning lõikes 3 nimetatud avalike ülesannete täitmiseks, kogude digiteerimiseks, teksti- ja andmekaeveks ning orbteoste väljaselgitamise eesmärgil teostatava hoolika otsingu läbiviimiseks.
§ 6. Avalikud teenused
1)Rahvusraamatukogu avalikud teenused on käesolevast seadusest tulenevad üldkättesaadavad infoteenused, mida osutatakse lugemissaalides, võrguteenustena ja teiste raamatukogude vahendusel. Avalikud teenused ei tohi olla vastuolus Rahvusraamatukogu eesmärkide ja ülesannetega ning nad peavad teenima avalikku huvi.
1^1)Digitaalne teavik, teaviku digitaalne kujutis ning digitaalset teavikut, teaviku digitaalset kujutist ja teavikut kirjeldavad andmed, mille autoriõigused või autoriõigusega kaasnevad õigused kuuluvad seaduse või tehingu alusel Rahvusraamatukogule, on taaskasutatavad avaliku teabe seaduses sätestatud tingimustel ja korras, arvestades käesoleva seaduse ja autoriõiguse seadusega ettenähtud erisusi.
2)Rahvusraamatukogu kogudesse kuuluvate teavikute kasutamine on tasuta, muud teenused võivad olla tasulised. Tasuliste teenuste loetelu kinnitab nõukogu.
3)Teenuste eest võetavate tasude suurused määratakse kulupõhise arvestuse põhimõttest lähtuvalt Rahvusraamatukogu peadirektori (edaspidi peadirektor)käskkirjaga.
4)Riigikogu liikmetele ja Riigikogu Kantseleile on tasuta järgmised teenused:
1)Rahvusraamatukogu kogudes ja andmebaasides olevatest teavikutest koopiate tegemine kooskõlas autoriõiguse seadusega;
2)raamatukogudevahelise laenutuse korraldamine;
3)bibliograafilised ja infoanalüütilised teenused.
§ 7. Kasutuseeskiri ja isikuandmete töötlemine
1)Rahvusraamatukogu lugejaks registreerimise alused ja kord, kogude ja teenuste kasutamise korraldus, sisekord ning lugeja vastutus kehtestatakse Rahvusraamatukogu kasutuseeskirjas.
2)Rahvusraamatukogu lugejaks registreeritakse isikut tõendava dokumendi või õpilaspileti alusel. Teaviku kojulaenutamise õiguse saamiseks on kuni 18-aastase isiku puhul vajalik lapsevanema või seadusliku esindaja kirjalik nõusolek. Lugejate andmebaasi kantakse järgmised lugeja ja kuni 18-aastase isiku puhul kojulaenutamise õiguse saamiseks lapsevanema või seadusliku esindaja isikuandmed:
1)ees- ja perekonnanimi;
2)isikukood või isikukoodi puudumisel sünniaeg;
3)elukoht (postiaadress);
4)telefoninumber;
5)elektronposti aadress, kui see on olemas.
3)Rahvusraamatukogul on õigus töödelda lugeja isikuandmeid avalike ülesannete täitmisega seotud teenuste analüüsiks.
4)Puudega isikule avalike teenuste osutamiseks võib Rahvusraamatukogu töödelda andmeid isiku puude liigi ja kestuse kohta, mis on tõendatud puudega isiku kaardi, pensionitunnistuse, Sotsiaalkindlustusameti tõendi, puude liiki ja kestust määrava arstitõendi või muu tõendi kohaselt, mis on määratletud muu seaduse, rahvusvahelise lepingu või Euroopa Liidu õigusaktiga.
5)Materiaalse vara säilimise ja turvalisuse tagamiseks on kasutuseeskirjas õigus näha ette:
1)piirangud lugemisalasse kaasavõetavate esemete suhtes;
2)külastaja kohustus esitada lugemisalasse sisenemisel ja sealt väljumisel kaasasolevad esemed läbivaatamiseks.
6)Rahvusraamatukogu lugejaks registreeritakse isik, kes nõustub täitma kasutuseeskirja tingimusi.
2. peatükk Juhtimine
§ 8. Nõukogu
1)Rahvusraamatukogu kõrgeim juhtimisorgan on nõukogu, kuhu kuulub seitse liiget.
2)Riigikogu nimetab Riigikogu kultuurikomisjoni ettepanekul nõukogusse kolm Riigikogu liiget ja kaks Rahvusraamatukogu töövaldkondade tunnustatud asjatundjat volituste tähtajaga neli aastat.
3)Ühe liikme, volituste tähtajaga neli aastat, nimetab nõukogusse valdkonna eest vastutav minister.
4)Ametikoha järgi kuulub nõukogusse Riigikogu Kantselei direktor.
5)Nõukogu liikmete volituste tähtaja lõppemisel jätkavad nõukogu liikmed tegevust, kuni jõustub Riigikogu otsus nõukogu uute liikmete nimetamise kohta, hoidudes seejuures vältimatu vajaduseta käesoleva seaduse § 10 lõike 1 punktides 1–5, 7 ja 12–14 nimetatud otsuste tegemisest.
6)Riigikogu või valdkonna eest vastutav minister võib enda nimetatud nõukogu liikme põhjendatud juhul enne tema volituste lõppu tagasi kutsuda.
7)Nõukogu liikme tagasikutsumisel, omal soovil tagasiastumisel või väljalangemisel surma korral nimetatakse tema asemele viivitamata uus nõukogu liige ajani, mis on jäänud asendatava nõukogu liikme volituste lõpuni.
§ 9. Nõukogu esimees ja aseesimees
1)Nõukogu esimees ja aseesimees valitakse nõukogu liikmete hulgast nõukogu uue koosseisu esimesel istungil. Nõukogu esimehe ja aseesimehe valimiseni täidab nõukogu esimehe ülesandeid nõukogu vanim liige.
2)Nõukogu esimees ja aseesimees valitakse nõukogu koosseisu häälteenamusega. Nõukogu esimehe ja aseesimehe võib nõukogu tagasi kutsuda oma koosseisu häälteenamusega.
3)Nõukogu esimees:
1)korraldab nõukogu tööd;
2)juhatab nõukogu istungeid;
3)kontrollib nõukogu otsuste täitmist;
4)sõlmib peadirektoriga lepingu;
5)esindab nõukogu.
4)Nõukogu esimehe äraolekul täidab tema ülesandeid ja on esimehe õigustes nõukogu aseesimees.
§ 10. Nõukogu pädevus
 Nõukogu:
1)kinnitab Rahvusraamatukogu põhikirja ja Rahvusraamatukogu kasutuseeskirja;
2)kinnitab Rahvusraamatukogu arengu- ja tegevussuunad ning tegevusaruanded;
3)kinnitab Rahvusraamatukogu finantsplaani ja võtab vastu eelarve;
4)valib avaliku konkursi korras peadirektori, kinnitab talle makstava tasu suuruse ja maksmise korra;
5)kinnitab Rahvusraamatukogu struktuuri ja töötajate töötasustamise alused;
6)kinnitab Rahvusraamatukogu taotluse kulutuste finantseerimiseks riigieelarvest;
7)kinnitab Rahvusraamatukogu majandusaasta aruande;
8)tagab sisekontrollisüsteemi rakendamise ja siseaudiitori kutsetegevuse korraldamise Rahvusraamatukogus;
9)kinnitab Rahvusraamatukogu siseauditeerimise töökorra ja aasta tööplaani ning kuulab ära siseaudiitori aruande;
10)kuulab ära peadirektori, direktorite ja struktuuriüksuste juhtide aruanded;
11)annab hinnangu Rahvusraamatukogu tegevusele;
12)kinnitab Rahvusraamatukogu vara valdamise, kasutamise ja käsutamise korra;
13)otsustab sihtasutuste ja mittetulundusühingute asutamise või nende liikmeks oleku;
14)otsustab laenu või muu võlakohustuse võtmise summas, mis on suurem kui 30 000 eurot;
15)kinnitab rahvusbibliograafia andmebaasi pidamise, andmetele juurdepääsu ja andmete kasutamise korra;
16)kinnitab Rahvusraamatukogu tasuliste teenuste loetelu;
17)otsustab muid käesolevas paragrahvis nimetamata küsimusi, mida nõukogu liikmed või peadirektor on nõukogule seisukoha võtmiseks esitanud.
§ 11. Nõukogu tegevuskulud ja nõukogu liikmete tasustamine
1)Nõukogu tegevuskulud ja nõukogu liikmete tasu kaetakse Rahvusraamatukogu eelarvest.
2)Nõukogu liikmele makstakse tasu kuni kahe kuupalga alammäära ulatuses aastas vastavalt tema osavõtule koosolekutest.
§ 12. Nõukogu koosolek
1)Nõukogu koosolekud toimuvad vastavalt vajadusele, kuid mitte harvem kui neli korda aastas.
2)Koosoleku kutsub kokku ja seda juhatab nõukogu esimees.
3)Nõukogu on otsustusvõimeline, kui koosolekust võtab osa vähemalt neli liiget, sealhulgas nõukogu esimees.
4)Koosolekutest võtab sõnaõigusega osa peadirektor.
5)Nõukogu otsused võetakse vastu koosolekust osavõtvate nõukogu liikmete häälteenamusega. Häälte võrdse jaotumise korral on otsustav nõukogu esimehe hääl.
6)Nõukogu koosolekud protokollitakse. Protokollile kirjutavad alla kõik koosolekul osalenud nõukogu liikmed ja protokollija. Protokollile lisatakse koosolekul osalenud nõukogu liikmete nimekiri.
7)Nõukogu otsused vormistatakse haldusdokumendina ja neile kirjutab alla nõukogu esimees.
8)Nõukogu otsused avalikustatakse Rahvusraamatukogu kodulehel.
§ 13. Nõukogu otsuse vastuvõtmine koosolekut kokku kutsumata
1)Nõukogul on õigus otsust vastu võtta koosolekut kokku kutsumata, kui sellega on nõus vähemalt neli nõukogu liiget, sealhulgas nõukogu esimees.
2)Nõukogu esimees saadab käesoleva paragrahvi lõikes 1 nimetatud otsuse eelnõu kõigile nõukogu liikmetele, määrates tähtaja, mille jooksul nõukogu liige teatab kirjalikku taasesitamist võimaldavas vormis, kas ta on otsuse poolt või vastu. Tähtaeg ei või olla lühem kui kaks päeva. Kui nõukogu liige ei teata määratud tähtaja jooksul, kas ta on otsuse poolt või vastu, loetakse, et ta ei osalenud hääletamisel.
3)Käesolevas paragrahvis sätestatud korras tehtud nõukogu otsus on vastu võetud, kui selle poolt annavad hääle üle poole nõukogu liikmetest ja seaduses ei ole ette nähtud suurema häälteenamuse nõuet.
4)Käesolevas paragrahvis sätestatud korras nõukogu otsuse vastuvõtmise kohta koostatakse protokoll, mille kinnitab nõukogu esimees. Protokolli kantakse hääletusel osalenud nõukogu liikmete nimed, vastuvõetud otsused koos hääletustulemustega ja muud olulist tähtsust omavad asjaolud. Protokollile lisatakse nõukogu liikmete nõusolekud võtta nõukogu otsus vastu koosolekut kokku kutsumata ning nõukogu liikmete kirjalikult esitatud seisukohad nõukogu otsuse kohta.
§ 14. Nõukogu liikme vastutus
1)Nõukogu liige peab oma kohustusi täitma Rahvusraamatukogule lojaalselt ja nõukogu liikmele vajaliku hoolega.
2)Nõukogu liikmed, kes on oma kohustuste rikkumisega tekitanud kahju Rahvusraamatukogule, vastutavad tekitatud kahju hüvitamise eest solidaarselt.
3)Nõukogu liige vabaneb vastutusest Rahvusraamatukogu ees, kui ta tõendab, et on oma kohustusi täitnud nõukogu liikmele vajaliku hoolega, või kui ta on ebaseadusliku tegevuse aluseks oleva nõukogu otsuse vastuvõtmisel jäänud eriarvamusele ning eriarvamus on kantud protokolli või kui ta mõjuval põhjusel ei osalenud nõukogu koosolekul, kus selline otsus vastu võeti.
4)Nõukogu liikme vastu esitatava nõude aegumistähtaeg on viis aastat.
§ 15. Peadirektor
1)Rahvusraamatukogu juhib ja esindab peadirektor.
2)Peadirektor:
1)kinnitab Rahvusraamatukogu töökorralduse reeglid ja asjaajamiskorra;
2)sõlmib töölepingud Rahvusraamatukogu töötajatega;
3)tagab Rahvusraamatukogu eelarveprojekti ja finantseerimistaotluse koostamise;
4)tagab Rahvusraamatukogu eelarve täitmise ning majandusaasta aruande koostamise ja esitamise nõukogule;
5)teostab Rahvusraamatukogu nimel ja oma volituste piires tehinguid kolmandate isikutega;
6)esitab igal aastal Kultuuriministeeriumile Rahvusraamatukogu tegevuse aruande;
7)lahendab teisi Rahvusraamatukogu põhikirjaga tema pädevusse antud küsimusi.
3)Peadirektor on aruandekohustuslik nõukogu ees.
§ 16. Peadirektori valimine ja ametist vabastamine ning tasustamine
1)Peadirektori valib nõukogu viieks aastaks koosolekust osavõtvate nõukogu liikmete häälteenamusega.
2)Peadirektori valimiseks korraldatakse avalik konkurss Rahvusraamatukogu põhikirjas ettenähtud korras.
3)Peadirektoriga sõlmitakse leping, millega määratakse kindlaks peadirektori õigused ja kohustused, temale makstava tasu suurus ning muud tegevuseks vajalikud tingimused. Lepingule kirjutavad alla peadirektor ja nõukogu esimees.
4)Tasu suuruse määramisel peab peadirektorile tehtavate maksete kogusumma olema mõistlikus vastavuses peadirektori ülesannetega.
5)Peadirektorile võib maksta täiendavat tasu, arvestades tema töö tulemuslikkust. Tasu suurus peab olema põhjendatud ega või majandusaasta jooksul kokku ületada peadirektori nelja kuu tasu.
6)Peadirektorile võib nõukogu otsusel maksta lahkumishüvitist, kui peadirektor kutsutakse tagasi enne käesoleva seaduse § 16 lõikes 1 nimetatud tähtaja lõppu. Hüvitise suurus kokku ei või ületada peadirektori nelja kuu tasu. Hüvitist ei maksta, kui peadirektor kutsutakse tagasi raske juhtimisvea ilmnemise tõttu või käesoleva seaduse või muu õigusakti rikkumise tõttu.
7)Peadirektor vabastatakse enne tähtaja möödumist ametist:
1)kui nõukogu on avaldanud oma koosseisu kahekolmandikulise häälteenamusega peadirektorile umbusaldust;
2)omal soovil.
§ 17. Peadirektori vastutus
1)Peadirektor peab oma kohustuste täitmisel tegutsema Rahvusraamatukogule lojaalselt, vajaliku hoolega ja parima kasuga ning ära hoidma kahju tekkimise Rahvusraamatukogu varale.
2)Peadirektor vastutab oma kohustuse rikkumisega Rahvusraamatukogule tekitatud kahju eest. Peadirektor vabaneb vastutusest juhul, kui ta on tegutsenud vastavalt nõukogu õiguspärasele otsusele.
3)Peadirektori vastu esitatava nõude aegumistähtaeg on viis aastat kohustuse rikkumisest.
3. peatükk Vara ja finantseerimine
§ 18. Vara
1)Rahvusraamatukogu valdab, kasutab ja käsutab oma vara käesoleva seaduse ja selle alusel kehtestatud vara valdamise, kasutamise ja käsutamise korra alusel ülesannete täitmiseks.
2)Rahvusraamatukogul ei ole õigust:
1)tagada oma varaga teise isiku kohustusi;
2)anda laenu, teha sponsor- ja muid rahalisi annetusi;
3)olla äriühingu asutaja, osanik või aktsionär.
3)Rahvusraamatukogu võõrandab vara, mis ei ole vajalik Rahvusraamatukogu ülesannete täitmiseks, nõukogu otsuse alusel.
4)Rahvusraamatukogule kuuluva kinnisvara võõrandamiseks ja üle 60 000 euro suuruse kohustuse võtmiseks on vajalik Vabariigi Valitsuse nõusolek.
5)Rahvusraamatukogul on õigus asutada mittetulunduslikke juriidilisi isikuid ja astuda nende mittetulunduslike juriidiliste isikute liikmeks, kelle tegevus ei ole vastuolus Rahvusraamatukogu eesmärkidega.
§ 19. Finantseerimine
1)Rahvusraamatukogu kasutab oma tegevuse finantseerimiseks riigieelarvest, toodete ja teenuste ning vara müügist, sihtotstarbelistest projektitoetustest ja muudest allikatest saadud vahendeid.
2)Rahvusraamatukogu rahalisi vahendeid käsutab peadirektor vastavalt nõukogu kinnitatud Rahvusraamatukogu eelarvele.
3)Käesolevast seadusest tulenevate ülesannete täitmise toetamiseks riigieelarvest sõlmitakse leping Rahvusraamatukogu ja Kultuuriministeeriumi vahel.
§ 20. Eelarve
1)Rahvusraamatukogu kõigi tulude ja kulude kohta koostatakse tasakaalus eelarve, mis peab vastama finantsplaanile, riigieelarve seaduse §-s 6 esitatud eelarvepositsiooni reeglitele, §-s 10 esitatud netovõlakoormuse reeglile ning § 11 alusel kehtestatud piirangutele. Vajaduse korral võib majandusaasta jooksul vastu võtta Rahvusraamatukogu lisaeelarve, suurendades või vähendades Rahvusraamatukogu tulusid või kulusid. Lisaeelarvele kohaldatakse käesoleva lõike esimeses lauses sätestatut.
2)Riigieelarveväliselt laekunud tulusid kasutatakse Rahvusraamatukogu eelarve kaudu kulude katmiseks, kui seda ei piira seadus või laekuvate tulude kohta seatud eritingimused.
§ 20^1. Rahvusraamatukogu finantsplaan
1)Rahvusraamatukogu koostab igal aastal finantsplaani, mis on aluseks Rahvusraamatukogu eelarve koostamisel.
2)Finantsplaan koostatakse ja esitatakse riigieelarve seaduse §-s 12 sätestatud nõuete kohaselt.
4. peatükk Aruandlus ja haldusjärelevalve
§ 21. Aruandlus
1)Rahvusraamatukogu peab oma varade ja vahendite kasutamise kohta raamatupidamise ja statistilist arvestust seadusega kehtestatud korras.
2)Pärast majandusaasta lõppu koostab Rahvusraamatukogu majandusaasta aruande seaduses sätestatud korras ja esitab selle viivitamata audiitorettevõtjale.
3)Rahvusraamatukogu esitab majandusaasta aruande ja vandeaudiitori aruande nõukogule kinnitamiseks nelja kuu jooksul pärast majandusaasta lõppemist.
4)Rahvusraamatukogu majandusaasta aruanne avalikustatakse pärast selle kinnitamist nõukogu poolt Rahvusraamatukogu kodulehel.
§ 22. Haldusjärelevalve
1)Riigikontroll kontrollib Rahvusraamatukogu tegevust vastavalt Riigikontrolli seadusele.
2)Nõukogu esitab Riigikogule kirjalikult kord aastas aruande oma tegevusest.
5. peatükk Seaduse rakendamine
§ 23. Üleminekusätted
1)Peadirektor tagab Rahvusraamatukogu põhikirja vastavusse viimise käesoleva seadusega kolme kuu jooksul pärast käesoleva seaduse jõustumist.
2)Enne käesoleva seaduse jõustumist nimetatud Rahvusraamatukogu nõukogu liikmete volitused lõppevad käesoleva seaduse jõustumisel. Nõukogu liikmed jätkavad nõukogu liikmete ülesannete täitmist, kuni jõustub Riigikogu otsus nõukogu uute liikmete nimetamise kohta.
3)Käesoleva seaduse jõustumisel ametis oleva peadirektoriga sõlmitud tööleping kehtib kuni töölepingus sätestatud tähtaja saabumiseni või töölepingu ennetähtaegse lõppemiseni.
§ 24. Seaduse kehtetuks tunnistamine
Süüteomenetluses tekitatud kahju hüvitamise seadus
§ 1. Seaduse reguleerimisala
1)Käesolev seadus sätestab menetleja poolt süüteomenetluses tekitatud kahju hüvitamise alused, ulatuse ja korra.
2)Kui seadusega pole sätestatud teisiti, kohaldatakse süüteomenetluses tekitatud kahju hüvitamisel lisaks käesolevale seadusele ka eraõiguse kahju hüvitamise sätteid, arvestades süüteomenetluse erisusi.
3)Riigivastutuse seadust kohaldatakse süüteomenetluses tekitatud kahju hüvitamisele üksnes käesolevas seaduses sätestatud juhul.
§ 2. Kahju hüvitama kohustatud isik
1)Menetleja poolt kriminaalmenetluses ja väärteomenetluses tekitatud kahju hüvitab Eesti Vabariik Rahandusministeeriumi kaudu.
2)Kui väärteomenetluse kohtuväline menetleja on valla- või linnavalitsus, hüvitab menetleja poolt väärteomenetluses tekitatud kahju kohalik omavalitsus.
3)Menetleja tekitatud kahjuks loetakse riigivastutuse seaduse § 12 lõikes 2 nimetatud kahju.
4)Kui kahju põhjustanud meedet on kohaldatud rahvusvahelises kriminaalmenetlusalases koostöös, loetakse menetleja tekitatud kahjuks:
1)käesoleva seaduse § 5 või 6 kohane süüteomenetluses tekitatud kahju, kui Eesti Vabariik on taotlev riik;
2)käesoleva seaduse § 7 kohane süüteomenetluses tekitatud kahju, kui Eesti Vabariik on täitev riik.
§ 3. Kahju hüvitamine kolmandatele isikutele
 Kahju hüvitamine kolmandatele isikutele toimub riigivastutuse seaduse § 10 kohaselt.
2. peatükk Kahju hüvitamise alused
§ 4. Õigus nõuda süüteomenetluses tekitatud kahju hüvitamist
 Isik võib nõuda talle menetleja poolt süüteomenetluses tekitatud kahju hüvitamist käesolevas seaduses sätestatud alustel, ulatuses ja korras.
§ 5. Kahju hüvitamine sõltuvalt süüteomenetluse lõpptulemusest
1)Kui isik mõistetakse õigeks või tema suhtes lõpetatakse kriminaalmenetlus kriminaalmenetluse seadustiku § 199 lõike 1 punkti 1, 2 või 5 alusel, võib ta nõuda kahju hüvitamist juhul, kui see tekitati:
1)vahistamisega;
2)kahtlustatavana kinnipidamisega;
3)elukohast lahkumise keeluga;
4)ametist kõrvaldamisega;
5)vara arestimise või äravõtmisega;
6)ebamõistliku menetlusajaga.
2)Kui isiku suhtes lõpetatakse väärteomenetlus väärteomenetluse seadustiku § 29 lõike 1 punkti 1, 2, 3, 5 või 6 alusel, võib ta nõuda kahju hüvitamist juhul, kui see tekitati:
1)tema kinnipidamisega väärteomenetluses;
2)ebamõistliku menetlusajaga;
3)vara arestimise või äravõtmisega.
3)Kui isikule tekitati kriminaalmenetluses kahju käesoleva paragrahvi lõike 1 tähenduses ja pärast kriminaalmenetluse lõpetamist kriminaalmenetluse seadustiku § 199 lõike 1 punkti 1 alusel alustati tema suhtes sama teoga seoses väärteomenetlust, mis lõpetati käesoleva paragrahvi lõikes 2 nimetatud alusel, on isikul õigus nõuda temale tekitatud kahju hüvitamist. Kui isikule tekitati kahju käesoleva paragrahvi lõike 2 tähenduses ja pärast väärteomenetluse lõpetamist väärteomenetluse seadustiku § 29 lõike 1 punkti 4 alusel alustati tema suhtes sama teoga seoses kriminaalmenetlust, mis lõpetati käesoleva paragrahvi lõikes 1 nimetatud alusel, on isikul õigus nõuda temale tekitatud kahju hüvitamist.
4)Süüdimõistva otsuse korral on süüdistataval või menetlusalusel isikul õigus nõuda käesoleva paragrahvi lõikes 1 või 2 nimetatud meetmega tekitatud kahju hüvitamist juhul, kui tema suhtes kohaldatud meede on oluliselt koormavam võrreldes talle mõistetud või määratud karistusega. Ka on isikul süüdimõistva otsuse korral õigus nõuda ebamõistliku menetlusajaga tekitatud kahju hüvitamist juhul, kui tema karistust mõistliku menetlusaja ületamisest hoolimata ei kergendata.
5)Kui vara arestides tekitati kahju kolmandale isikule karistusseadustiku 7. peatüki tähenduses, võib ta nõuda kahju hüvitamist vara konfiskeerimata jätmise korral, välja arvatud juhul, kui vara jäetakse konfiskeerimata karistusseadustiku § 83^1  lõike 3 alusel.
6)Kui vara võeti ära isikult, kes ei olnud kriminaalmenetluses kahtlustatav või süüdistatav või väärteomenetluses menetlusalune isik, on tal kahju tekkimise korral õigus nõuda kahju hüvitamist juhul, kui süüteomenetlus lõpeb käesoleva paragrahvi lõikes 1 või 2 nimetatud alusel.
§ 6. Kahju hüvitamine teistmise korral
1)Kui teistmise tõttu uuendatud kriminaalasja uue arutamise tulemusel mõistetakse isikule varasemaga võrreldes kergem karistus, isik mõistetakse õigeks või isiku suhtes lõpetatakse kriminaalmenetlus kriminaalmenetluse seadustiku § 199 lõike 1 punkti 1, 2 või 5 alusel, võib isik nõuda talle varasema karistusega tekitatud kahju hüvitamist.
2)Kui teistmise tõttu uuendatud väärteoasja uue arutamise tulemusel mõistetakse isikule varasemaga võrreldes kergem karistus või isiku suhtes lõpetatakse väärteomenetlus väärteomenetluse seadustiku § 29 lõike 1 punkti 1, 2, 3, 5 või 6 alusel, võib isik nõuda talle varasema karistusega tekitatud kahju hüvitamist.
3)Käesoleva paragrahvi lõikes 1 sätestatut kohaldatakse ka juhul, kui isiku suhtes kohaldati teistmise tõttu tühistatud kohtulahendiga muid mõjutusvahendeid karistusseadustiku 7. peatüki tähenduses.
§ 7. Kahju hüvitamine sõltumata süüasja lõpptulemusest
1)Kui menetleja rikub süüliselt menetlusõigust ja põhjustab seeläbi isikule kahju, on isikul õigus nõuda sellise kahju hüvitamist sõltumata sellest, milline on selle süüasja lõpptulemus, mille raames isikule kahju tekitati.
2)Menetleja vabaneb vastutusest, kui ta tõendab, et ta ei olnud kahju tekitamises süüdi.
3)Kui käesoleva paragrahvi lõikes 1 nimetatud kahju tekitab kohus, vastutab riik riigivastutuse seaduse kohaselt.
4)Isikul on õigus nõuda talle kriminaalmenetluse seadustiku alusel sundkorras raviasutusse paigutamisega tekitatud kahju hüvitamist, kui kohtumäärus tema raviasutusse paigutamise kohta on tühistatud.
§ 8. Kahju hüvitamist välistavad asjaolud
1)Isikul ei ole õigust nõuda kahju hüvitamist, kui:
1)ta mõistetakse õigeks või tema suhtes lõpetatakse süüteomenetlus seetõttu, et ta ei olnud õigusvastase teo toimepanemises süüdi karistusseadustiku 2. peatüki 3. jao tähenduses, välja arvatud kahju hüvitamisel käesoleva seaduse § 7 alusel;
2)ta põhjustas kahju kaasa toonud meetme kohaldamise tahtlikult või ettevaatamatult, sealhulgas jättis avaldamata teistmise aluseks oleva asjaolu, rõõnas ennast, hoidus menetlusest kõrvale, rikkus tõkendist tulenevat kohustust mitte lahkuda loata oma elukohast või läks pakku;
3)ebamõistlik menetlusaeg oli tingitud kahju kandnud isikust või tema kaitsjast.
2)Erandlike asjaolude korral võib isik nõuda kahju hüvitamist ka juhul, kui esinevad käesoleva paragrahvi lõikes 1 sätestatud alused ning kahju hüvitamata jätmine oleks isikule ülemäära koormav. Sellisel juhul võib vähendada isikule makstava hüvitise suurust.
3. peatükk Kahju hüvitamise ulatuse erisused
§ 9. Kahju hüvitamise ulatus
1)Kui käesolevas seaduses ei ole sätestatud teisiti, lähtutakse kahju hüvitise suuruse määramisel riigivastutuse seaduse § 13 lõikest 1, arvestades süüteomenetluse erisusi.
2)Menetleja võib käesolevas peatükis sätestatud hüvitise suurust muuta, kui see hüvitis ei ole õiglane, arvestades üksikjuhtumi olulisi asjaolusid ja põhjendatud huve.
§ 10. Varalise kahju hüvitamine
1)Käesoleva seaduse § 5 või 6 alusel hüvitatakse pangakonto või raha arestimise või äravõtmisega tekitatud kahju maksimaalselt summas, mis vastab arestitud või äravõetud rahasummalt arvestatud intressile kuus protsenti aastas. Sama piirmäära kohaldatakse juhul, kui tagastatakse rahatrahvi või rahalise või varalise karistusena tasutud või sissenõutud rahasumma.
2)Käesoleva seaduse § 5 või 6 alusel hüvitatakse varaline kahju maksimaalselt summas, mis saadakse, kui nõude esitamise kuule eelnenud viimane Statistikaameti avaldatud kvartali keskmine brutokuupalk korrutatakse 48-ga.
§ 11. Mittevaralise kahju hüvitamine
1)Käesoleva seaduse § 5 või 6 alusel hüvitatakse füüsilisele isikule mittevaraline kahju üksnes juhul, kui isikult on süüteomenetluses võetud vabadus või on rikutud tema õigust mõistlikule menetlusajale.
2)Käesoleva seaduse § 7 alusel hüvitatakse füüsilisele isikule mittevaraline kahju üksnes juhul, kui isikult on süüteomenetluses võetud vabadus; teda on piinatud või ebainimlikult või alandavalt koheldud; kahjustatud tema tervist, kodu või eraelu puutumatust; rikutud tema sõnumi saladust või teotatud tema au või head nime. Menetleja süü ei ole mittevaralise kahju hüvitamise eelduseks, kui menetlusõiguse rikkumisega on isikut piinatud või teda on ebainimlikult või alandavalt koheldud.
3)Mittevaralise kahju tekkimist eeldatakse. Mittevaraline kahju hüvitatakse rahas ulatuses, milles see ei ole heastatav muude vahenditega, sealhulgas eksimuse tunnistamise ja vabandamisega.
4)Vabaduse võtmise korral hüvitatakse mittevaraline kahju päevamäära alusel iga alanud kalendripäeva kohta, kui isikult oli vabadus võetud. Päevamäära suurus on kahju hüvitamise nõude esitamise kuule eelnenud viimane Statistikaameti avaldatud kvartali keskmine brutokuupalk, mis on jagatud 30-ga.
5)Ebamõistliku menetlusaja korral on mittevaralise kahju hüvitis iga viivitatud aasta eest nõude esitamise kuule eelnenud viimane Statistikaameti avaldatud kvartali keskmine brutokuupalk.
4. peatükk Kahju hüvitamise menetlus
1. jagu Kahju hüvitamise taotlemine
§ 12. Kahju hüvitamise taotlus
 Kahju hüvitatakse kahju kandnud isiku kirjaliku taotluse alusel. Taotluses märgitakse:
1)taotleja nimi, isikukood või selle puudumise korral sünniaeg või registrikood, aadress, sidevahendite andmed ning arveldusarve number;
2)taotleja esindaja või kaitsja nimi, aadress ja sidevahendite andmed, kui taotlejal on esindaja või kaitsja;
3)tekkinud kahju ja hüvitise suurus;
4)mittevaralise kahju eest hüvitise nõudmisel, samuti juhul, kui taotlejal on võimatu või ebamõistlikult keeruline varalise kahju suurust kindlaks teha, võib taotleja jätta hüvitise suuruse taotluses märkimata ja taotleda õiglast hüvitist;
5)meede, millega kahju tekitati;
6)meetme sisu, meetme kohaldamiseks antud dokumendi nimetus, kuupäev, number ja selle andnud või meedet kohaldanud ametnik või menetleja, kui nimetatud andmete esitamine on võimalik;
7)taotluse faktiline põhjendus;
8)tõendid, mis kinnitavad taotleja väidetavaid asjaolusid, viidates konkreetselt, millist asjaolu millise tõendiga tõendada soovitakse;
9)millal sai taotleja teada määrusest või otsusest, mille alusel tekkis tal õigus nõuda kahju hüvitamist, või kahju tekkimisest;
10)taotluse lisade nimekiri.
§ 13. Taotluse ja kaebuse läbi vaatamata jätmine
1)Kui taotlus või kaebus ei vasta nõuetele ja selles on puudused, mida saab kõrvaldada, määrab menetleja taotluse või kaebuse esitajale esimesel võimalusel mõistliku tähtaja puuduste kõrvaldamiseks. Menetleja selgitab, et tähtpäevaks puuduste kõrvaldamata jätmise korral võib menetleja jätta taotluse või kaebuse läbi vaatamata ja tagastada, kui puudus on selline, mis takistab taotluse või kaebuse läbi vaatamist.
2)Kui taotlus või kaebus esitatakse pärast tähtaja möödumist, märgitakse selles tähtaja ennistamise taotlus ja tähtaja möödalaskmise põhjused. Menetleja tagastab taotluse või kaebuse läbi vaatamata, kui selle esitamise tähtaeg on möödunud ja seda ei ennistata.
3)Kui isikul puudub ilmselgelt õigus nõuda kahju hüvitamist, võib taotluse või kaebuse jätta läbi vaatamata.
4)Taotluse või kaebuse läbi vaatamata jätmisest teavitatakse taotlejat. Taotluse või kaebuse läbi vaatamata jätmist peab kirjalikult põhjendama.
2. jagu Kahju hüvitamise kord kriminaalasja kohtueelses menetluses ja väärteoasja kohtuvälises menetluses
§ 14. Kahjuhüvitise taotlemine kohtueelses ja kohtuvälises menetluses
1)Kui prokuratuur, uurimisasutus või kohtuväline menetleja koostab määruse, mille alusel tekib isikul õigus nõuda kahju hüvitamist vastavalt käesoleva seaduse §-le 5 või 6, selgitab ta õigustatud isikule käesolevas seaduses sätestatud hüvitise taotlemise korda.
2)Taotluse kahju hüvitamiseks käesoleva seaduse § 5, 6 või 7 alusel esitab isik kriminaalmenetluses prokuratuurile ja väärteomenetluses kohtuvälisele menetlejale.
3)Taotluse kahju hüvitamiseks käesoleva seaduse § 5 või 6 alusel esitab isik kuue kuu jooksul arvates päevast, kui ta sai teada või pidi teada saama prokuratuuri, uurimisasutuse või kohtuvälise menetleja määrusest, mille alusel tal tekkis õigus nõuda kahju hüvitamist.
4)Taotluse kahju hüvitamiseks käesoleva seaduse § 7 alusel esitab isik kolme aasta jooksul arvates päevast, kui ta sai teada või pidi teada saama kahjust, sõltumata teadasaamisest aga mitte hiljem kui kümne aasta jooksul kahju tekitamisest või selle põhjustanud sündmusest arvates.
§ 15. Taotluse lahendamine prokuratuuris ja kohtuvälise menetleja juures
1)Prokuratuur või kohtuväline menetleja lahendab taotluse kahe kuu jooksul selle nõuetekohasest esitamisest arvates. Asja mahukuse või keerukuse korral võib seda tähtaega määrusega pikendada ühe kuu võrra.
2)Kui kriminaalmenetluse lõpetamine vaidlustatakse kriminaalmenetluse seadustiku §-des 207 ja 208 sätestatud korras, peatab prokuratuur käesoleva seaduse § 5 või 6 alusel esitatud taotluse menetluse kuni kriminaalmenetluse lõpetamise kohta tehtud otsustuse jõustumiseni.
3)Prokuratuur või kohtuväline menetleja võib määrusega:
1)jätta taotluse rahuldamata;
2)rahuldada taotluse osaliselt ja määrata isikule hüvitise osas, milles taotlus rahuldati, või
3)rahuldada taotluse ja määrata hüvitise vastavalt taotlusele.
§ 16. Kaebuse menetlemine Riigiprokuratuuris
1)Kui prokuratuur jätab taotluse osaliselt või täielikult rahuldamata või läbi vaatamata, võib isik esitada prokuratuuri määruse peale kirjaliku kaebuse Riigiprokuratuurile 30 päeva jooksul arvates päevast, kui ta sai teada või pidi teada saama vaidlustatavast määrusest. Kui prokuratuur jätab taotluse tähtaja jooksul lahendamata, võib isik esitada kirjaliku kaebuse Riigiprokuratuurile 30 päeva jooksul arvates päevast, kui prokuratuur oleks pidanud taotluse lahendama.
2)Riigiprokuratuur lahendab kaebuse kahe kuu jooksul selle nõuetekohasest esitamisest arvates. Asja mahukuse või keerukuse korral võib seda tähtaega määrusega pikendada ühe kuu võrra.
3)Riigiprokuratuur võib määrusega:
1)jätta kaebuse rahuldamata;
2)rahuldada kaebuse osaliselt ja määrata isikule hüvitise osas, milles kaebus rahuldati;
3)rahuldada kaebuse ja määrata hüvitise vastavalt taotlusele;
4)tühistada prokuratuuri määruse, millega jäeti taotlus rahuldamata.
§ 17. Kaebuse menetlemine maakohtus
1)Kui Riigiprokuratuur või kohtuväline menetleja jätab kaebuse või taotluse osaliselt või täielikult rahuldamata või läbi vaatamata või tähtaja jooksul lahendamata, võib isik esitada Riigiprokuratuuri või kohtuvälise menetleja määruse peale kirjaliku kaebuse maakohtule, kelle tööpiirkonnas käesoleva seaduse §-s 5 või 6 alusel antav määrus on koostatud või kelle tööpiirkonnas tekitati kahju käesoleva seaduse § 7 tähenduses.
2)Kaebus esitatakse 30 päeva jooksul arvates päevast, kui isik sai teada või pidi teada saama vaidlustatavast määrusest. Taotluse tähtaja jooksul lahendamata jätmise korral esitatakse kaebus 30 päeva jooksul arvates päevast, kui vastavalt Riigiprokuratuur või kohtuväline menetleja oleks pidanud taotluse lahendama.
3)Maakohus võib määrusega:
1)jätta kaebuse rahuldamata;
2)rahuldada kaebuse osaliselt ja määrata isikule hüvitise osas, milles kaebus rahuldati;
3)rahuldada kaebuse ja määrata hüvitise vastavalt taotlusele;
4)tühistada prokuratuuri määruse, millega jäeti taotlus rahuldamata.
4)Maakohtu määruse peale võib esitada määruskaebuse ringkonnakohtule kriminaalmenetluse seadustiku 15. peatükis sätestatud korras. Määruskaebus esitatakse 30 päeva jooksul arvates päevast, kui isik sai teada või pidi teada saama vaidlustatavast kohtumäärusest.
3. jagu Kahju hüvitamise kord kohtumenetluses
§ 18. Kahju hüvitamine süüteoasja menetlemisel maakohtus
1)Kriminaalasja või väärteoasja kohtumenetluse kestel esitab isik taotluse kahju hüvitamiseks kohtule. Taotlus esitatakse maakohtu menetluses enne kohtuliku uurimise lõpetamist.
2)Kohus otsustab kahju hüvitamise kohtumääruse või kohtuotsusega.
§ 19. Maakohtu lahendi vaidlustamine
1)Maakohtu otsuse kriminaalmenetluses tekitatud kahju hüvitamise kohta võib vaidlustada kriminaalmenetluse seadustiku 11. või 15. peatüki kohaselt.
2)Kui maakohus arutas väärteoasja väärteomenetluse seadustiku 11. peatüki alusel, võib maakohtu otsuse kahju hüvitamise kohta vaidlustada ringkonnakohtus väärteomenetluse seadustiku 13. või 16. peatüki kohaselt. Kui maakohus arutas väärteoasja väärteomenetluse seadustiku 12. peatüki alusel, võib maakohtu otsuse kahju hüvitamise kohta vaidlustada Riigikohtus väärteomenetluse seadustiku 14. või 16. peatüki kohaselt.
3)Maakohtu määruse kahju hüvitamise kohta võib vaidlustada kriminaalmenetluses kriminaalmenetluse seadustiku 15. peatüki kohaselt ja väärteomenetluses väärteomenetluse seadustiku 16. peatüki kohaselt.
§ 20. Ringkonnakohtu lahendi vaidlustamine
1)Ringkonnakohtu otsuse kriminaalmenetluses tekitatud kahju hüvitamise kohta võib vaidlustada kriminaalmenetluse seadustiku 12. või 15. peatüki kohaselt.
2)Ringkonnakohtu otsuse väärteomenetluses tekitatud kahju hüvitamise kohta võib vaidlustada väärteomenetluse seadustiku 14. või 16. peatüki kohaselt.
3)Ringkonnakohtu määruse kahju hüvitamise kohta võib vaidlustada kriminaalmenetluses kriminaalmenetluse seadustiku 15. peatüki kohaselt ja väärteomenetluses väärteomenetluse seadustiku 16. peatüki kohaselt.
§ 21. Taotluse esitamine pärast maakohtu menetlust
1)Kui isik jättis kriminaalmenetluses maakohtule kahju hüvitamise taotluse esitamata mõjuval põhjusel, võib ta selle pärast maakohtu lahendi kuulutamist esitada kriminaalmenetluse seadustiku 11. või 15. peatüki kohaselt ringkonnakohtule.
2)Kui isik jättis väärteoasja väärteomenetluse seadustiku 11. peatüki alusel arutanud maakohtule taotluse esitamata mõjuval põhjusel, võib ta selle pärast maakohtu lahendi kuulutamist esitada väärteomenetluse seadustiku 13. või 16. peatüki kohaselt ringkonnakohtule.
3)Käesoleva paragrahvi lõigetes 1 ja 2 nimetatud taotluse võib esitada kuue kuu jooksul maakohtu lahendi kuulutamisest arvates.
4)Kui isik jättis mõjuval põhjusel taotluse ringkonnakohtule esitamata või kui kahju hüvitamise nõude aluse olemasolu selgus alles kassatsioonimenetluses ning isik jättis mõjuval põhjusel taotluse Riigikohtule esitamata, võib taotluse esitada prokuratuurile või kohtuvälisele menetlejale. Taotlus tuleb esitada kuue kuu jooksul ringkonnakohtu või Riigikohtu lahendi jõustumisest arvates. Taotluse lahendamisel järgitakse käesoleva seaduse 4. peatüki 2. jaos sätestatut.
5. peatükk Kahjuhüvitis uuendatud kriminaalmenetluses
§ 22. Kahjuhüvitise tagasinõudmine
1)Kui kahju kannatanud isiku suhtes uuendatakse kriminaalmenetlus sama kuriteoga seoses, lõpeb tema õigus saada hüvitist käesoleva seaduse § 5 või 6 alusel.
2)Kui hüvitis on välja makstud, nõuab uuendatud kriminaalmenetlust läbiviiv menetleja selle tagasi, välja arvatud juhul, kui menetleja teeb otsustuse, mille alusel tekiks isikul õigus nõuda kahju hüvitamist.
6. peatükk Rakendussätted
§ 23. Seaduse rakendamine
1)Enne käesoleva seaduse jõustumist alustatud, kuid veel lõpetamata süüteomenetlusega tekitatud kahju hüvitamiseks esitatakse taotlus käesolevas seaduses sätestatud alusel ja korras.
2)Enne käesoleva seaduse jõustumist esitatud taotlus riigi poolt isikule alusetult vabaduse võtmisega tekitatud kahju hüvitamiseks vaadatakse läbi enne käesoleva seaduse jõustumist kehtinud alusel ja korras.
3)Kui käesolev seadus näeb ette süüteomenetluses tekitatud kahju hüvitamise juhul, mida riigi poolt isikule alusetult vabaduse võtmisega tekitatud kahju hüvitamise seadusega ei ole ette nähtud, kohaldatakse käesolevat seadust tagasiulatuvalt.
4)Käesoleva paragrahvi lõikes 3 nimetatud kahju hüvitamiseks tuleb esitada taotlus prokuratuurile või kohtuvälisele menetlejale. Taotlus tuleb esitada halduskohtumenetluse seadustikus hüvitamiskaebuse esitamiseks ettenähtud tähtaja jooksul, kuid mitte hiljem kui kolme aasta jooksul käesoleva seaduse jõustumisest arvates. Taotluse lahendamisel järgitakse käesoleva seaduse 4. peatüki 2. jaos sätestatut.
5)Haldus-, ringkonna- ja Riigikohus lahendavad kahju hüvitamise kaebuse käesolevas seaduses sätestatud alustel üksnes siis, kui halduskohus on kahju hüvitamise kaebuse menetlusse võtnud.
Rahvusvahelisel tsiviilmissioonil osalemise seadus
§ 1. Seaduse reguleerimisala ja kohaldamisala
1)Käesolev seadus reguleerib Eesti Vabariigi osalemist rahvusvahelisel tsiviilmissioonil ning missioonile lähetatava eksperdi õigusi, kohustusi ja sotsiaalseid tagatisi.
2)Käesolevat seadust ei kohaldata osalemisel rahvusvahelisel päästetööl või demineerimistööl, kui see toimub rahvusvahelise päästekokkuleppe alusel esitatud või Euroopa Liidu liikmesriigi esitatud abipalve alusel. Sellisel juhul otsustatakse abipalve täitmine päästeseaduse kohaselt.
3)Missioonile lähetatavale eksperdile kohaldatakse avaliku teenistuse seadust ja töölepingu seadust juhul, kui käesoleva seadusega ei sätestata teisiti.
4)Käesoleva seadusega ettenähtud haldusmenetlusele kohaldatakse haldusmenetluse seadust, arvestades käesoleva seaduse erisusi.
§ 2. Mõisted
 Käesoleva seaduse tähenduses on:
1)rahvusvaheline tsiviilmissioon – missioon, mis täidab humanitaarabi või rahvusvahelise tsiviilkriisiohje ülesandeid (edaspidi missioon);
2)ekspert – missioonil osalemiseks vajaliku kvalifikatsiooniga isik;
3)humanitaarabi – teisele riigile antav rahaline või materiaalne abi või inimressurssi ja tehnilisi vahendeid sisaldava päästevõimekuse saatmine katastroofipiirkonda, mille eesmärgiks on loodus- või inimtegevusest põhjustatud katastroofide ajal või nende järel inimelude päästmine, inimeste kannatuste vähendamine ja inimväärseks eluks hädavajaliku tagamine;
4)kiireloomuline missioon – humanitaarabimissioon, mis eeldab reageerimisvalmidust 24 tunni jooksul alates eksperdi lähetamise otsuse tegemisest ja mille puhul eksperdi lähetusaeg ei ületa 90 järjestikust kalendripäeva;
5)koosseisuväline teenistuja – Eesti kodanik, kes on võetud või üle viidud pikaajalisel missioonil eksperdina töötamise ajaks Välisministeeriumi mittediplomaatilisele ametikohale;
6)lähetamine – eksperdi suunamine missiooni asukohta täitma kindlaksmääratud ülesandeid töölepingu, muu võlaõigusliku lepingu või avaliku teenistuse suhte alusel;
7)lühiajaline missioon – missioon, mille puhul eksperdi lähetusaeg ei ületa 90 järjestikust kalendripäeva;
8)missiooni juht – missiooni korraldaja määratud isik, kelle ülesanne on missiooni igapäevane juhtimine ja selle töö korraldamine;
9)missiooni korraldaja – rahvusvaheline organisatsioon, riik või riikide rühm, kes tagab missiooni läbiviimise;
10)pikaajaline missioon – missioon, mille puhul eksperdi lähetusaeg ületab 90 järjestikust kalendripäeva;
11)päästemeeskond – iga üksiku kiireloomulise missiooni tarbeks moodustatud eksperdirühm;
12)tsiviilkriisiohje – mittesõjaliste meetmetega sekkumine kriisi, mis võib puhkeda või mis on tekkinud konflikti või loodus- või inimtegevuse tagajärjel toimunud katastroofi tõttu, eesmärgiga takistada kriisi laienemist ning kaasa aidata selle lahendamisele.
§ 3. Missioonil osalemise eesmärgid
1)Eesti Vabariik osaleb missioonil eesmärgiga:
1)kindlustada rahvusvahelist rahu ja stabiilsust ning edendada demokraatiat, inimõiguste austamise ja hea valitsemistava põhimõtet;
2)aidata kaasa konfliktide rahumeelsele lahendamisele, nende põhjuste kõrvaldamisele ja tagajärgede leevendamisele;
3)aidata kaasa majanduslikule arengule ja vaesuse vähendamisele;
4)aidata kaasa Euroopa Liidu ja teiste rahvusvaheliste organisatsioonide või sihtriikide tsiviilkriisiohje võime täiustamisele;
5)anda humanitaarabi.
2)Käesoleva paragrahvi lõikes 1 sätestatud eesmärkidest lähtutakse missioonil osalemise otsustamisel.
2. peatükk Missiooniks valmistumine ja missioonil osalemine
§ 4. Missiooniks valmistumise ja missioonil osalemise korraldamine
1)Missiooniks valmistumist ja missioonil osalemist korraldab Välisministeerium, kaasates vajaduse korral teisi ametiasutusi.
2)Kiireloomuliseks missiooniks valmistumist ja sellel osalemist korraldab Siseministeeriumi valitsemisalas olev Päästeamet (edaspidi Päästeamet). Sellisel juhul teeb Välisministeerium käesoleva paragrahvi lõike 5 punktides 1–3 sätestatud toiminguid.
3)Missiooniks valmistumine on:
1)missioonidel osalemise kavandamine;
2)eksperdi osalemine missioonialasel väljaõppel;
3)missiooniks vajaliku varustuse soetamine;
4)eksperdi tervisekontroll ja vaktsineerimine;
5)missioonil osalemiseks vajalike kindlustuslepingute sõlmimine.
4)Missioonil osalemine on:
1)eksperdi lähetamine missioonile;
2)missiooni rahaline toetamine.
5)Käesoleva paragrahvi lõikes 1 ettenähtud ülesande täitmisel Välisministeerium:
1)koordineerib ametiasutuste koostööd missioonidel osalemise kavandamisel;
2)korraldab teabevahetust asjaomaste ametiasutustega ja avalikkuse teavitamist;
3)peab ekspertide andmekogu;
4)lähetab eksperdi missioonile;
5)korraldab eksperdi tervisekontrolli ja vaktsineerimist käesoleva seaduse § 25 kohaselt;
6)koordineerib eksperdi missioonialase väljaõppe korraldamist;
7)sõlmib vajaduse korral teiste juriidiliste või füüsiliste isikutega eksperdi lähetamist käsitlevaid kokkuleppeid;
8)teeb muid missiooniks valmistumise ja missioonil osalemise korraldamiseks vajalikke toiminguid.
6)Käesoleva paragrahvi lõikes 2 ettenähtud ülesande täitmisel Päästeamet:
1)tagab eksperdi, päästemeeskonna ja varustuse valmisoleku kiireloomuliseks missiooniks;
2)lähetab eksperdi kiireloomulisele missioonile;
3)viib läbi eksperdi ja päästemeeskonna väljaõppe osalemiseks kiireloomulisel missioonil;
4)juhib päästemeeskonna moodustamist kiireloomuliseks missiooniks;
5)sõlmib teiste juriidiliste või füüsiliste isikutega lepingud kiireloomulise missiooni alustamise tagamiseks;
6)korraldab kiireloomulisele missioonile lähetatava eksperdi tervisekontrolli ja vaktsineerimist käesoleva seaduse § 25 kohaselt;
7)teeb muid kiireloomuliseks missiooniks valmistumise ja sellel osalemise korraldamiseks vajalikke toiminguid.
§ 5. Missiooni rahaline toetamine
1)Missiooni võib rahaliselt toetada nii eksperdi lähetamise korral kui ka juhul, kui eksperti ei lähetata.
2)Rahalise toetamisena käsitatakse muu hulgas asja tasuta üleandmist missiooni tarbeks.
§ 6. Missiooni kulude kandmine
1)Missiooniks valmistumise ja missioonil osalemise kulud kaetakse Välisministeeriumi eelarvest, kui neid ei kaeta muudest vahenditest.
2)Kiireloomuliseks missiooniks valmistumise ja sellel osalemise ning osalemise korraldamise kulud kaetakse Päästeameti eelarvest käesoleva seaduse § 4 lõikes 6 nimetatud toimingute ulatuses, kui ei lepita kokku teisiti.
§ 7. Missioonil osalemise otsustamine
1)Välisministeerium kogub missioone käsitlevat teavet, võtab vastu osalemiskutseid ja abipalveid ning analüüsib missioonil osalemise vajalikkust, otstarbekust ja võimalikkust.
2)Teised ametiasutused edastavad missioonil osalemise ettepanekud Välisministeeriumile.
3)Missioonil osalemise otsuse tegemise aluseks on rahvusvaheline kokkulepe, riigi või rahvusvahelise organisatsiooni abipalve või missiooni korraldaja kutse.
4)Välisministeerium kooskõlastab osalemise kiireloomulisel missioonil enne asjakohase otsuse tegemist Siseministeeriumiga.
5)Missioonil osalemise otsustab valdkonna eest vastutav minister.
3. peatükk Eksperdi missioonile lähetamine ja missioonilt tagasikutsumine
§ 8. Eksperdi valik
1)Pärast otsust osaleda missioonil eksperdi lähetamisega teeb Välisministeerium eksperdile ettepaneku kandideerida missioonile. Vajaduse korral küsib Välisministeerium teistelt ametiasutustelt ettepanekuid missioonile sobiva eksperdi kohta või kuulutab välja konkursi eksperdi leidmiseks.
2)Eksperdi missioonile kandideerimine ja lähetamine kooskõlastatakse kirjalikult:
1)avalikus teenistuses töötava eksperdi puhul ametiasutuse juhiga, ministeeriumis või selle valitsemisala asutuses töötava eksperdi puhul asutuse juhi ja asjaomase ministeeriumi kantsleriga;
2)tööandjaga, kui ekspert töötab töölepingu alusel muu tööandja juures.
3)Välisministeerium esitab kandidaatide andmed missiooni korraldajale, kes valib eksperdi nende kandidaatide hulgast. Kui ei ole ette nähtud, et eksperdi valib missiooni korraldaja, valib eksperdi Välisministeerium.
4)Kiireloomulisele missioonile lähetatava eksperdi valib ekspertide andmekogu kaudu Päästeameti peadirektor kooskõlastatult Välisministeeriumiga. Sellisel juhul ei kohaldata käesoleva paragrahvi lõikeid 1–3.
§ 9. Eksperdi lähetamine missioonile
1)Avalikus teenistuses oleva eksperdi avaliku võimu teostamise õigus asjakohases ametiasutuses peatub missioonil osalemise ajaks, kui ei lepita kokku teisiti.
2)Töölepingu alusel töötava eksperdi töösuhtele kohaldatakse tema missioonil osalemise ajal töölepingu seaduse § 19, kui ei lepita kokku teisiti.
3)Eksperdile tagatakse missioonil osalemise ajaks tervisekindlustus. Lühiajalisele ja pikaajalisele missioonile lähetatava eksperdi tervisekindlustuslepingu sõlmib Välisministeerium või missiooni korraldaja. Kiireloomulisele missioonile lähetatava eksperdi tervisekindlustuslepingu sõlmib Päästeamet või missiooni korraldaja.
4)Eksperdi missioonile lähetamise korra kehtestab Vabariigi Valitsus määrusega.
§ 10. Pikaajalisele missioonile lähetamise erisused
1)Pikaajalisel missioonil osalemise ajaks võetakse või viiakse ekspert üle Välisministeeriumi koosseisuväliseks teenistujaks. Teenistusaja sisse arvatakse käesoleva paragrahvi lõikes 4 ja käesoleva seaduse § 13 lõikes 4 sätestatud aeg isiklike asjade korraldamiseks.
2)Eksperdi lähetab pikaajalisele missioonile Välisministeeriumi kantsler käskkirjaga.
3)Ekspert lähetatakse missioonile perekonnaliikmeteta.
4)Välisministeerium annab eksperdile enne pikaajalisele missioonile lähetamist isiklike asjade korraldamiseks aega kuni viis tööpäeva, mille jooksul ta on ameti- või töökohustustest vabastatud. Selle aja eest makstakse eksperdile palka või töötasu käesoleva seaduse § 18 kohaselt.
5)Välisministeeriumi kantsler võib eksperdi nõusolekul tema pikaajalisel missioonil osalemise tähtaega pikendada, kooskõlastades selle käesoleva seaduse § 8 lõikes 2 nimetatud isikutega.
§ 11. Lühiajalisele missioonile lähetamise erisused
1)Lühiajalisele missioonile lähetab eksperdi Välisministeeriumi kantsler.
2)Kui ekspert töötab Välisministeeriumis, võidakse ta lähetada lühiajalisele missioonile töö- või teenistuslähetusse. Muudel juhtudel lähetatakse ekspert lühiajalisele missioonile võlaõigusliku lepingu alusel.
§ 12. Kiireloomulisele missioonile lähetamise erisused
1)Kiireloomulisele missioonile lähetab eksperdi Päästeameti peadirektor kooskõlastatult Välisministeeriumiga.
2)Kiireloomulisele missioonile lähetatava eksperdi avaliku võimu teostamise õiguse peatumiseks või töölepingu seaduse § 19 kohaldamiseks käesoleva seaduse § 9 lõigetes 1 ja 2 ettenähtud juhul peab olema ametiasutuse juhi või töölepinguga töötava eksperdi tööandja nõusolek vähemalt kirjalikku taasesitamist võimaldavas vormis.
3)Kiireloomulisele missioonile lähetatakse ekspert võlaõigusliku lepingu alusel.
§ 13. Eksperdi missioonilt tagasikutsumine
1)Eksperdi kutsub missioonilt tagasi tema lähetaja. Päästeamet kooskõlastab eksperdi tagasikutsumise kiireloomuliselt missioonilt Välisministeeriumiga.
2)Eksperdi lähetaja kutsub eksperdi missioonilt tagasi:
1)eksperdi lähetusaja lõppemisel;
2)eksperdi taotlusel;
3)eksperdi terviseseisundi tõttu.
3)Eksperdi lähetaja võib eksperdi missioonilt igal ajal tagasi kutsuda, kui:
1)ilmneb eksperdi sobimatus missioonil ülesannete täitmiseks;
2)langeb ära välis- või julgeolekupoliitiline vajadus eksperdi osalemiseks missioonil.
4)Pikaajaliselt missioonilt tagasikutsumise korral käesoleva paragrahvi lõike 2 punktides 1 ja 3 ning lõike 3 punktis 2 ettenähtud alustel annab Välisministeerium eksperdile isiklike asjade korraldamiseks aega kuni viis tööpäeva, mille jooksul ta on ameti- või töökohustustest vabastatud. Selle aja eest makstakse eksperdile palka või töötasu käesoleva seaduse § 18 kohaselt.
5)Eksperdi missioonilt tagasikutsumise korra kehtestab Vabariigi Valitsus määrusega.
§ 14. Eksperdi vabastamine Välisministeeriumi teenistusest
 Ekspert vabastatakse Välisministeeriumi koosseisuvälise teenistuja ametikohalt pikaajaliselt missioonilt tagasikutsumise korral käesoleva seaduse § 13 lõigetes 2 ja 3 ettenähtud juhtudel.
§ 15. Õigus naasta senisele või sellega samaväärsele ametikohale
1)Eksperdi missioonilt naasmisel tagab ametiasutus, kus ekspert töötas enne missioonile lähetamist, talle vähemalt senise või sellega samaväärse ametikoha ja ametipalga, mida maksti ametiasutuses sellel ametikohal eksperdi missioonile lähetamiseni. Käesolevat lõiget kohaldatakse juhul, kui ekspert on osalenud missioonil kuni kolm järjestikust aastat.
2)Kui eksperdi teenistussuhet ametiasutusega, kus ekspert töötas enne missioonile lähetamist, reguleeriv eriseadus näeb ette käesoleva paragrahvi lõikest 1 erineva tähtaja või korra, kohaldatakse eriseadust.
4. peatükk Eksperdi õigused, kohustused ja tagatised
§ 16. Eksperdi alluvus missioonil
1)Missioonil osalemise ajal allub ekspert või eksperdirühma juht missiooni töökorralduse küsimustes missiooni juhile või asjakohasele rahvusvahelise organisatsiooni juhtimisorganile.
2)Käesoleva paragrahvi lõikes 1 nimetamata küsimustes allub ekspert lähetajale või saab lähetajalt juhiseid.
§ 17. Eksperdi kohustused
1)Ekspert täidab missioonil lähetaja määratud ülesandeid. Päästeamet kooskõlastab eksperdi kiireloomulisel missioonil täidetavad ülesanded Välisministeeriumiga.
2)Ekspert täidab vastavalt alluvusele töökorraldusi ja juhiseid, mida annavad käesoleva seaduse §-s 16 nimetatud isikud.
3)Ekspert esitab lühi- ja pikaajalisel missioonil ülesannete täitmise ajal oma tegevuse kohta Välisministeeriumile vähemalt kord kuus aruande, kui ei lepita kokku teisiti.
4)Ekspert esitab Välisministeeriumile kokkuvõtte oma ülesannete täitmise kohta kahe nädala jooksul lühiajalise missiooni lõppemisest arvates ja kolme nädala jooksul pikaajalise missiooni lõppemisest arvates.
5)Ekspert või päästemeeskonna juht esitab Päästeametile kahe nädala jooksul kiireloomulise missiooni lõppemisest arvates kokkuvõtte oma ülesannete täitmise kohta. Päästeamet edastab kokkuvõtte koopia Välisministeeriumile.
§ 18. Eksperdi tasustamine
1)Eksperdile makstakse missioonil osalemise ajal töötasu või palka käesoleva seaduse alusel ja töölepingu seaduses sätestatud korras.
2)Eksperdile makstakse missioonil osalemise ajal töötasu või palka tema missioonile lähetamisele eelnenud kuue kuu keskmise töötasu või palga suuruses, kui ei lepita kokku teisiti. Kui eksperdile ei ole lähetusele eelnenud kuue kuu jooksul töötasu või palka makstud, makstakse talle missioonil osalemise ajal töötasu või palka vähemalt kolmekordse Eesti töötasu alammäära suuruses.
3)Olenevalt missiooni asukohast, eksperdi ülesannete eripärast või missioonipiirkonna ohtlikkusest võib eksperdi lähetaja määrata eksperdile käesoleva paragrahvi lõikes 2 nimetatust suurema palga või töötasu, kuid mitte rohkem kui viieteistkümnekordses Eesti töötasu alammäära suuruses.
4)Võlaõigusliku lepingu alusel lähetatud eksperdi töötasu suurus määratakse lepingus.
5)Käesoleva paragrahvi lõikeid 1–4 ei kohaldata, kui eksperdile maksab palka rahvusvaheline organisatsioon, kelle otsealluvuses ta missioonil ülesandeid täidab.
6)Päästeamet kooskõlastab eksperdi lähetamisel kiireloomulisele missioonile tema tasustamise tingimused Välisministeeriumiga.
§ 19. Töö- ja puhkeaeg missioonil
 Eksperdi töö- ja puhkeaja ning tööaja korralduse missioonil määrab missiooni juht või asjakohase rahvusvahelise organisatsiooni juhtimisorgan.
§ 20. Puhkus pikaajalisel missioonil
1)Eksperdil on õigus saada puhkust pikaajalisel missioonil osalemise ajal käesoleva seaduse alusel.
2)Eksperdi puhkuse pikkuse ja aja määrab missiooni juht või asjakohase rahvusvahelise organisatsiooni juhtimisorgan.
3)Ekspert on kohustatud teavitama Välisministeeriumi oma puhkuse pikkusest ja selle kasutamisest. Eksperdi puhkus vormistatakse Välisministeeriumi kantsleri käskkirjaga.
4)Puhkuse aja eest makstakse eksperdile palka või töötasu käesoleva seaduse § 18 kohaselt.
5)Eksperdi vabastamisel Välisministeeriumi teenistusest ei hüvitata eksperdile missiooni ajal kasutamata jäänud puhkust rahas.
§ 21. Eksperdi kulude katmine missioonil
1)Vabariigi Valitsus kehtestab määrusega missioonile lähetatud eksperdi kulude katmise, sealhulgas päevaraha maksmise ulatuse, tingimused ja korra.
2)Käesoleva paragrahvi lõikes 1 nimetatud päevaraha maksmist ja kulude katmist mõjutavatest või mõjutada võivatest asjaoludest teatab ekspert viivitamata ametiasutusele, kes päevaraha maksab või kulusid katab.
3)Ekspert on kohustatud tagastama summa, mis on valeandmete esitamise või päevaraha maksmist ja kulude katmist mõjutavatest asjaoludest teatamata jätmise tõttu alusetult päevarahaks makstud või tema lähetamiseks kulunud.
4)Kui ekspert ei maksa käesoleva paragrahvi lõikes 3 nimetatud summat tagasi, tehakse selle tagasinõudmiseks ettekirjutus koos hoiatusega. Hoiatuses märgitud tähtaja jooksul ettekirjutuse täitmata jätmise korral on päevaraha maksnud ja kulusid katnud ametiasutusel õigus anda ettekirjutus sundtäitmiseks täitemenetluse seadustikus ettenähtud korras.
§ 22. Hüvitis eksperdi missioonil ülesannete täitmisel hukkumise ja surma korral
2)Kui ekspert hukkub või sureb seoses missioonil ülesannete täitmisega, maksab riik ühekordset hüvitist, lähtudes eksperdi keskmisest palgast või töötasust avaliku teenistuse seaduse §-s 49 sätestatud alusel ja korras ning arvestades käesolevas paragrahvis sätestatud erisusi.
5)Missioonil ülesannete täitmisel hukkunud või surnud eksperdi põrmu toomise Eestisse korraldab Välisministeerium riigi kulul, kui kulusid ei kaeta käesoleva seaduse § 9 lõike 3 kohaselt sõlmitud kindlustuslepingu alusel.
6)Missioonil ülesannete täitmisel hukkunud või surnud eksperdi matuse korraldamise kulud kannab riik avaliku teenistuse seaduse §-s 49 sätestatud ulatuses.
7)Käesolevas paragrahvis nimetatud kulud kaetakse Välisministeeriumi eelarvest. Kiireloomulise missiooni korral kantakse käesolevas paragrahvis nimetatud kulud Päästeameti eelarvest.
§ 23. Hüvitis eksperdi missioonil ülesannete täitmisel töövõime vähenemise korral
1)Kui eksperdil tuvastatakse seoses missioonil ülesannete täitmisega saadud vigastuse või tekkinud haiguse tõttu töövõimetoetuse seaduse alusel osaline või puuduv töövõime, makstakse talle hüvitist, lähtudes tema keskmisest palgast või töötasust avaliku teenistuse seaduse §-s 49 sätestatud alusel ja korras ning arvestades käesolevas paragrahvis sätestatud erisusi.
8)Eksperdile, kellel tuvastatakse seoses missioonil ülesannete täitmisega tema vastu toimepandud ründe, tema poolt süüteo tõkestamise, päästesündmuse lahendamise või ohu tõrjumise tagajärjel ajutine töövõime kaotus, millega ei kaasne osalist või puuduvat töövõimet, maksab riik ühekordset hüvitist eksperdi ühe kuu keskmise palga või töötasu ulatuses.
9)Kui ekspert on saanud viga või haigestunud seoses missioonil ülesannete täitmisega tema vastu toimepandud ründe, tema poolt süüteo tõkestamise, päästesündmuse lahendamise või ohu tõrjumise tagajärjel, kannab tema ravi- ja ravimikulud riik ulatuses, mida ei kaeta käesoleva seaduse § 9 lõike 3 kohaselt sõlmitud kindlustuslepingu alusel.
10)Käesolevas paragrahvis nimetatud kulud kaetakse Välisministeeriumi eelarvest. Kiireloomulise missiooni korral kantakse käesolevas paragrahvis nimetatud kulud Päästeameti eelarvest.
§ 24. Hüvitise arvutamine ja maksmine
§ 25. Tervisekontroll ja vaktsineerimine
1)Pikaajalisele missioonile lähetatav ekspert peab läbima tervisekontrolli enne missioonile lähetamist ja missioonil osalemise ajal vähemalt üks kord kolme aasta jooksul. Tervisekontrolli ulatuse kehtestab valdkonna eest vastutav minister käskkirjaga.
2)Ekspert ei ole kohustatud läbima käesoleva paragrahvi lõikes 1 nimetatud tervisekontrolli enne missioonile lähetamist, kui ta on selle läbinud kõige varem kolm kuud enne missioonil osalemise otsuse tegemist.
3)Lühiajalisele missioonile lähetatav ekspert ei pea enne missioonile lähetamist tervisekontrolli läbima, kui eksperdi lähetamisel ei lepita kokku teisiti.
4)Kiireloomulisele missioonile lähetatav ekspert ei pea enne missioonile lähetamist tervisekontrolli läbima. Päästeamet tagab eksperdi ettevalmistuse kiireloomuliseks missiooniks tema terviseseisundi perioodilise kontrolli ja vaktsineerimistega. Tervisekontrolli ulatuse kehtestab Päästeameti peadirektor käskkirjaga.
5)Enne missioonile lähetamist ja vajaduse korral missioonil osalemise ajal vaktsineeritakse ekspert Maailma Terviseorganisatsiooni ja Terviseameti soovituste või asukohariigi nõuete kohaselt.
5. peatükk Rakendussätted
§ 26. Missioonil osalevale eksperdile kohaldatav seadus
1)Seaduse jõustumisel võetakse või viiakse üle pikaajalisel missioonil viibiv ekspert Välisministeeriumi koosseisuväliseks teenistujaks, kui Välisministeerium katab tema missioonil osalemise kulusid.
2)Seaduse jõustumise ajal pikaajalisel missioonil viibivat eksperti ei võeta ega viida üle Välisministeeriumi koosseisuväliseks teenistujaks, kui eksperdi lähetusaeg lõpeb kolme kuu jooksul käesoleva seaduse jõustumisest arvates või kui ekspert ei vasta avalikule teenistujale esitatavatele nõuetele.
§ 26^1. Püsiva töövõimetusega isik
Isikul, kellel on tuvastatud täielik töövõimetus riikliku pensionikindlustuse seaduse alusel, loetakse käesoleva seaduse §-s 23 sätestatud puuduva töövõime tingimus täidetuks. Isikul, kellel on tuvastatud osaline töövõimetus riikliku pensionikindlustuse seaduse alusel, loetakse käesoleva seaduse §-s 23 sätestatud osalise töövõime tingimus täidetuks.
Tunnistajakaitse seadus
§ 1. Seaduse reguleerimisala
1)Käesolev seadus sätestab:
1)tunnistajakaitse korra, tunnistajakaitset teostava asutuse ja tema tegevuse ning kaitseabinõude kohaldamise õiguslikud alused;
2)Eesti Vabariigi rahvusvaheliste kohustuste täitmise korra seoses kriminaalmenetluses osalejate kaitsmisega.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Tunnistajakaitse põhimõtted
Tunnistajakaitse kaitseabinõude kohaldamisel lähtutakse menetletava kuriteo raskusest, isiku antavate tõendite olulisusest kriminaalasjas ning kaitstava ohustatuse ulatusest. Tunnistajakaitset saab kohaldada ainult isiku või tema seadusliku esindaja või eestkosteasutuse nõusolekul.
§ 3. Õigusvastaste mõjutuste mõiste
Õigusvastaseks mõjutuseks käesoleva seaduse mõttes loetakse kuritegelikesse ühendustesse kuuluvate isikute või kuriteos kahtlustatavate, süüdistatavate või süüdimõistetute või nende huvides tegutsevate teiste isikute sellist tegevust, mis on suunatud kriminaalmenetluses tõendeid andva isiku psüühilisele või füüsilisele mõjutamisele eesmärgiga sundida teda loobuma tõendite andmisest või muutma varem antud ütlusi, samuti tegevust, mis ohustab käesoleva seaduse §-s 5 nimetatud isikute elu või tervist või vara.
§ 4. Tunnistajakaitset teostav asutus
1)Tunnistajakaitset teostab Politsei- ja Piirivalveamet. Teised riigi- ja kohaliku omavalitsuse organid ja asutused ning avalik-õiguslikud juriidilised isikud on kohustatud osutama tunnistajakaitse teostamisel kaasabi oma pädevuse piires.
2)Järelevalvet tunnistajakaitsealase tegevuse üle teostab Riigiprokuratuur.
3)Tunnistajakaitsealast rahvusvahelist koostööd välisriikide pädevate asutustega ja rahvusvaheliste organisatsioonidega korraldab Politsei- ja Piirivalveamet vastavalt sõlmitud välislepingutele.
§ 5. Tunnistajakaitse alla võetavad isikud
1)Tunnistajakaitse alla võetavateks isikuteks on:
1)kaitstavad;
2)kaitstavate perekonnaliikmed ja lähedased;
3)isikud, kelle suhtes on Eesti Vabariigi tunnistajakaitset teostava asutuse ja välisriigi pädeva asutuse või rahvusvahelise organisatsiooni vahel sõlmitud leping tunnistajakaitse kohaldamiseks vastavalt sõlmitud välislepingutele.
2)Kaitstavad käesoleva seaduse tähenduses on:
1)kriminaalasjas tõendamiseseme asjaolusid teada võivad isikud, kelle suhtes on olemas reaalne õigusvastaste mõjutuste alla sattumise oht;
2)uurimisasutuse, prokuratuuri ja kohtu ametnikud (edaspidi menetlejad), kelle suhtes on olemas reaalne oht sattuda õigusvastaste mõjutuste alla, mille eesmärk on sundida menetlejat toimima ebaobjektiivselt või loobuma oma ametialaste õiguste rakendamisest või kohustuste täitmisest, aga ka menetlejale kätte maksta tema ametialase tegevuse eest;
3)isik, kes on kriminaalmenetluses kannatanu ja kelle suhtes on olemas reaalne õigusvastaste mõjutuste alla sattumise oht või kui kuriteos kahtlustatav või süüdistatav võib tema suhtes jätkuvalt toime panna isikuvastaseid kuritegusid.
2. peatükk TUNNISTAJAKAITSE KOHALDAMISE TINGIMUSED
§ 6. Tunnistajakaitse kohaldamise tingimused
1)Tunnistajakaitset kohaldatakse juhul, kui:
1)kriminaalasjas tõendamiseseme asjaolusid teada võiva isiku suhtes on olemas reaalne õigusvastaste mõjutuste alla sattumise oht ning see isik on nõus tegema koostööd tunnistajakaitset teostava asutusega;
2)menetleja suhtes on olemas reaalne käesoleva seaduse § 5 lõike 2 punktis 2 kirjeldatud õigusvastaste mõjutuste alla sattumise oht ja menetleja on nõus tegema koostööd tunnistajakaitset teostava asutusega;
3)kannatanu suhtes on olemas reaalne õigusvastaste mõjutuste alla sattumise oht või kui kuriteos kahtlustatav või süüdistatav võib tema suhtes jätkuvalt toime panna isikuvastaseid kuritegusid ning kui kannatanu on nõus tegema koostööd tunnistajakaitse asutusega.
2)Tunnistajakaitset kohaldatakse käesoleva seaduse §-s 14 sätestatud kaitselepingu alusel tunnistajakaitse alla võetava isiku kirjalikul nõusolekul.
§ 7. Kaitseabinõude kohaldamine edasilükkamatul juhul
1)Kui käesoleva seaduse §-s 5 nimetatud isiku suhtes on olemas reaalne õigusvastaste mõjutuste alla sattumise oht enne kaitselepingu sõlmimist ja tema kaitse alla võtmisega viivitamine ohustaks kriminaalmenetluses tõe väljaselgitamist, taotleb kriminaalmenetlust toimetav uurimisasutus tunnistajakaitset teostavalt asutuselt kaitstava nõusolekul viivitamatult käesoleva seaduse § 18 lõike 1 punktides 1 ja 6 sätestatud kaitseabinõude kohaldamist kaitstava elu või tervise või tema vara füüsiliseks kaitseks.
2)Tunnistajakaitset teostav asutus alustab käesoleva paragrahvi lõikes 1 nimetatud kaitseabinõude kohaldamist kaitset vajava isiku nõusolekut saamata, kui isik ei ole oma ajutise füüsilise või vaimse seisundi või asukoha tõttu võimeline andma nõusolekut või kui ei ole võimalik küsida piiratud teovõimega isiku seadusliku esindaja või eestkosteasutuse nõusolekut kaitse kohaldamiseks.
3)Tunnistajakaitset teostav asutus on kohustatud küsima nõusolekut käesoleva paragrahvi lõikes 2 nimetatud isikult esimesel võimalusel. Kui nõusolekut ei saada, lõpetatakse kaitseabinõude kohaldamine.
4)Käesolevas paragrahvis sätestatud juhtudel alustab tunnistajakaitset teostav asutus kohe ka tunnistajakaitse menetlust vastavalt käesoleva seaduse § 9 lõikes 1 ja §-s 10 sätestatule.
§ 8. Tunnistajakaitse kohaldamise ajaline kestus
1)Tunnistajakaitset kohaldatakse:
1)kohtueelse menetluse ajal;
2)kohtumenetluse ajal;
3)pärast kohtumenetlust.
2)Tunnistajakaitse kohaldamise kestus sõltub:
1)kaitstava ohustatuse astmest;
2)kaitselepingu tingimustest ja nende järgimisest kaitstava poolt.
3. peatükk TUNNISTAJAKAITSE MENETLUS
§ 9. Isiku tunnistajakaitse menetluse alustamine
1)Isiku tunnistajakaitse menetlust alustatakse tunnistajakaitset teostava asutuse juhi või tema volitatud ametniku kirjaliku korraldusega, mille aluseks on:
1)uurimisasutuse, prokuratuuri või kohtu kirjalik põhjendatud taotlus, millele lisatakse kaitstava kirjalik nõusolek; 
2)menetleja või tema üle teenistuslikku järelevalvet teostava ametniku põhjendatud taotlus käesoleva seaduse § 5 lõike 2 punktis 2 sätestatud asjaolude esinemise korral.
2)Juhul kui kaitstav või tema perekonnaliige või lähedane on piiratud teovõimega isik, on tunnistajakaitse menetluse alustamiseks vaja tema seadusliku esindaja või eestkosteasutuse kirjalikku nõusolekut. Võimaluse korral küsitakse piiratud teovõimega isikult tema arvamust, arvestades piiratud teovõimega isiku arusaamisvõimet.
§ 10. Tunnistajakaitse taotluse menetlemine
1)Tunnistajakaitse taotluse menetluse käigus tuvastatakse ja hinnatakse:
1)kas kaitstava antavad tõendid on kriminaalmenetluse seisukohast vajalikud ja kas neid ei ole võimalik asendada muude tõenditega;
2)kas kaitstav on andnud tõeseid ütlusi ja kas ta on valmis seda tegema kuni kriminaalmenetluse lõppemiseni;
3)milline on kaitstava karistatus, milliseid kriminaal- ja tsiviilõiguslikke kohustusi ning piiranguid ta kannab;
4)milline on kaitstava tervise seisund;
5)millised õigusvastased mõjutused võivad kaitstavat ohustada;
6)kas peale kaitstava on kaitseabinõusid tarvis rakendada tema perekonnaliikmete või lähedaste elu või tervise või vara suhtes;
7)milliseid võimalikke kaitseabinõusid ning millise aja kestel tuleks kohaldada ja kas nende kohaldamiseks on olemas vajalikud ressursid;
8)kas kaitseabinõude kohaldamisega võivad ohtu sattuda mõne teise isiku õigused ja seaduslikud huvid.
2)Käesoleva paragrahvi lõikes 1 nimetatud asjaolude selgitamiseks on tunnistajakaitset teostava asutuse ametnikel õigus:
1)tutvuda olemasolevate jälitus- ja uurimismaterjalidega;
2)küsitleda asjaomaseid menetlejaid;
3)küsitleda kaitstavaid;
4)kasutada kaitstavale kaitseabinõude kohaldamise sobivuse ning isikuomaduste kontrolliks üld- ja erialaarstide ning psühholoogi abi;
5)esitada järelepärimisi andmekogusid ja registreid haldavatesse asutustesse.
3)Käesoleva paragrahvi lõikes 1 sätestatud asjaolude kontroll ja analüüs tuleb teha 30 päeva jooksul, arvates tunnistajakaitse menetluse alustamisest.
§ 11. Kaitsesobivuse kokkuvõte
1)Tunnistajakaitse taotluse menetlemise käigus tehtud kontrolli ja analüüsi tulemuste põhjal koostab tunnistajakaitset teostava asutuse ametnik kaitsesobivuse kokkuvõtte, milles sisalduvad andmed kontrolli tulemuste kohta ja antakse arvamus, kas isik kuulub kaitse alla võtmisele.
2)Kaitsesobivuse kokkuvõtte ja kaitselepingu projekti esitab Riigiprokuratuuri tunnistajakaitset teostava asutuse juht või tema volitatud ametnik.
§ 12. Menetlus Riigiprokuratuuris
1)Kaitselepingu sõlmimiseks annab loa riigi peaprokurör või tema määratud prokurör viie päeva jooksul, arvates kaitsesobivuse kokkuvõtte ja kaitselepingu projekti esitamisest.
2)Kaitselepingu sõlmimiseks loa andmise üle otsustamisel on riigi peaprokuröril või tema määratud prokuröril õigus tutvuda kaitsetoimiku ja muu käesoleva seaduse § 10 alusel kogutud teabega, vestelda kaitstavaga ja taotluse esitanud menetlejaga, nende perekonnaliikmete või lähedastega. Võimaluse korral küsitakse kaitselepingu sõlmimise kohta arvamust asjaomaselt kriminaalmenetluse seaduslikkuse ja tulemuslikkuse eest vastutavalt prokurörilt.
3)Kaitselepingu sõlmimiseks loa andmise üle otsustamisel lähtutakse muuhulgas sellest:
1)kuivõrd reaalne on õigusvastaste mõjutuste oht, mis ähvardab kaitstavat seoses tema osalemisega kriminaalmenetluses;
2)kas ei ole muid, vähem ressursse nõudvaid võimalusi või kaitseabinõusid kaitstava turvalisuse tagamiseks;
3)kas kaitstava antud tõendid on vajalikud kriminaalmenetluse seisukohast ja kas nende olulisus on vastavuses kaitseabinõude kohaldamiseks kuluvate ressurssidega;
4)kas sellega ei kaasne olulist ohtu riigisaladuse või salastatud välisteabe kaitsele.
4)Riigi peaprokuröril või tema määratud prokuröril on õigus teha kaitselepingu projektis muudatusi, samuti teha tunnistajakaitset teostavale asutusele ülesandeks koguda täiendavat informatsiooni määratud tähtaja jooksul.
§ 13. Tunnistajakaitse taotluse menetluse lõpetamine
Tunnistajakaitse asutus lõpetab tunnistajakaitse taotluse menetluse:
1)käesoleva seaduse § 7 lõikes 2 nimetatud isiku suhtes, kui ta keeldub kaitseks nõusolekut andmast;
2)kui kaitstav loobub varem antud nõusolekust;
3)kui riigi peaprokurör või tema määratud prokurör keeldub kaitselepingu sõlmimiseks luba andmast;
4)kaitstavaga kaitselepingu sõlmimisel;
5)kaitstava surma korral.
§ 14. Kaitseleping
1)Kaitselepinguga võtab kaitstav vabatahtlikult kohustuse allutada end kaitseabinõudest tulenevatele piirangutele ning tunnistajakaitset teostav asutus kohustuse tagada kaitstava või tema perekonnaliikmete või lähedaste kaitstus õigusvastaste mõjutuste eest.
2)Kaitseleping sõlmitakse kaitstava või tema seadusliku esindaja või eestkosteasutuse ja tunnistajakaitset teostava asutuse juhi või tema volitatud ametniku vahel.
3)Kaitseleping jõustub poolte allakirjutamise hetkest.
4)Kaitseleping sätestab:
1)rakendatavad kaitseabinõud ja nendega kaasnevad kaitstava või tema perekonnaliikmete või lähedaste kohustused;
2)tunnistajakaitset teostava asutuse kohustused seoses kaitstava elukondlike probleemide lahendamisega ning tema õiguste realiseerimisele ning kohustuste täitmisele kaasaaitamisega;
3)kaitstava kohustuse teha kuni kriminaalmenetluse lõpuni koostööd õiguskaitseorganitega;
4)kaitstava kohustuse hoida kõik temale teadaolevad ning tulevikus teatavaks saavad kaitse kohaldamist puudutavad asjaolud saladuses seni, kuni nende avalikustamiseks ei ole saadud vastavat luba teiselt lepingupoolelt;
5)kaitstava õiguse saada põhjendatud ulatuses teavet tema suhtes kohaldatavate kaitseabinõude kohta;
6)kaitstava õiguse esitada põhjendatud kaebusi tunnistajakaitset teostava asutuse ametnike tegevuse peale järelevalvet teostavale asutusele;
7)tunnistajakaitset teostava asutuse õiguse lõpetada kaitseleping seoses lepingutingimuste olulise rikkumisega kaitstava poolt;
8)lepingu muutmise ja lõpetamise tingimused;
9)kaitseabinõude lõpetamise korra.
5)Kaitselepingu tingimustega hõlmatud kaitstava pereliikmetelt või lähedastelt on vaja saada tunnistajakaitse kohaldamiseks kirjalik nõusolek, mis lisatakse kaitselepingule.
6)Kaitselepingu vorm kehtestatakse valdkonna eest vastutava ministri määrusega.
§ 15. Kaitselepingu muutmine
Riigi peaprokurör või tema määratud prokurör annab loa muuta kaitselepingu tingimusi järgmistel juhtudel:
1)kaitstava, tema perekonnaliikmete või lähedaste suhtes kaitseabinõude muutmise korral;
2)kaitstava perekonnaliikmete või lähedaste suhtes kaitseabinõude kohaldamise lõpetamise korral.
§ 16. Kaitselepingu lõpetamine
1)Kaitseleping lõpetatakse:
1)reaalse õigusvastaste mõjutuste ohu äralangemisel;
2)kaitstava vaba tahte alusel;
3)kaitstava seadusliku esindaja või eestkosteasutuse kirjalikul taotlusel, kui kaitseleping sõlmiti käesoleva seaduse § 9 lõikes 2 sätestatud juhtudel ja kui kaitstav on kaitselepingu lõpetamise ajal piiratud teovõimega;
4)kui kaitstav rikub oluliselt kaitselepinguga sätestatud kohustusi;
5)kaitstava surma korral.
2)Kaitseleping lõpetatakse Riigiprokuratuuri loal, välja arvatud käesoleva paragrahvi lõike 1 punktides 2, 3 ja 5 sätestatud juhtudel.
3)Kaitselepingu lõpetamisel käesoleva paragrahvi lõike 1 punktis 3 sätestatu alusel küsitakse piiratud teovõimega isikult lõpetamise kohta arvamust, arvestades piiratud teovõimega isiku arusaamisvõimet. Otsuse leping lõpetada või mitte võtab vastu riigi peaprokurör või tema määratud prokurör.
4)Kaitselepingu lõpetamine käesoleva paragrahvi lõike 1 punktides 1 ja 4 sätestatu alusel ei ole lubatud varem kui viie ööpäeva möödumisel kaitstavale kirjaliku teatise esitamisest.
§ 17. Tunnistajakaitse kohaldamine välisriigi pädeva asutuse või rahvusvahelise organisatsiooni taotlusel
1)Tunnistajakaitset teostav asutus alustab tunnistajakaitse menetlust välisriigi pädeva asutuse või rahvusvahelise organisatsiooni taotlusel vastavalt sõlmitud välislepingutele. Tunnistajakaitse kohaldamiseks välisriigi või rahvusvahelise organisatsiooni kaitstava suhtes Eesti Vabariigi territooriumil sõlmitakse pädevate asutuste vahel eraldi leping iga välisriigi või rahvusvahelise organisatsiooni kaitstava kohta.
2)Välisriigi või rahvusvahelise organisatsiooni kaitstava suhtes tunnistajakaitse kohaldamiseks sõlmitav leping esitatakse tunnistajakaitset teostava asutuse juhile või tema volitatud ametnikule, kes annab nõusoleku lepingu sõlmimiseks või keeldub sellest viie tööpäeva jooksul alates vastavasisulise taotluse saamisest.
3)Välisriigi pädeva asutuse või rahvusvahelise organisatsiooniga sõlmitavas lepingus peavad sisalduma vähemalt:
1)lepingupoolte õigused, kohustused ja vastutus;
2)rakendatavad kaitseabinõud;
3)kaitstava õigused, kohustused ja vastutus;
4)kaitstavale tehtavate kulutuste lubatud suurus ja nende tunnistajakaitset teostavale asutusele hüvitamise kord;
5)kaitstava poolt tekitatud lepinguvälise kahju hüvitamise kord;
6)kaitstava ühest riigist teise ümberasumisega seonduv;
7)lepingu kehtivuse tähtaeg;
8)lepingu muutmise ja lõpetamise alused ning tingimused;
9)lepingu lisana kaitstava kirjalik kinnitus selle kohta, et ta on teadlik oma õigustest ja kohustustest ning muudest teda puudutavatest lepingupunktidest, samuti lepingu rikkumise tagajärgedest.
4)Välisriigi pädeva asutusega või rahvusvahelise organisatsiooniga sõlmitud lepingu ärakiri edastatakse Riigiprokuratuurile.
5)Välisriigi või rahvusvahelise organisatsiooni kaitstava suhtes kaitsesobivuse kokkuvõtet ei koostata ning välisriigi või rahvusvahelise organisatsiooni kaitstava ja Eesti Vabariigi tunnistajakaitset teostava asutuse vahel kaitselepingut ei sõlmita.
§ 17^1. Kaasabi osutamine välisriigi pädeva asutuse või rahvusvahelise organisatsiooni taotlusel
1)Välisriigi pädeva asutuse või rahvusvahelise organisatsiooni kirjalikul taotlusel võib tunnistajakaitset teostav asutus osutada ühekordset kaasabi taotluse esitaja poolt tunnistajakaitse alla võetud isiku kaitsmisel välisriigi või rahvusvahelise organisatsiooni kaitstava kohta lepingut sõlmimata.
2)Välisriigi pädeva asutuse või rahvusvahelise organisatsiooni taotlus kaasabi osutamiseks esitatakse tunnistajakaitset teostava asutuse juhile või tema volitatud ametnikule, kes vaatab selle läbi ja annab nõusoleku taotluse rahuldamiseks või keeldub kaasabi osutamisest viie tööpäeva jooksul taotluse saamisest arvates.
3)Välisriigi pädeva asutuse või rahvusvahelise organisatsiooni kaasabi taotluse koopia ja teave taotluse rahuldamise või kaasabi osutamisest keeldumise kohta edastatakse Riigiprokuratuurile.
§ 18. Tunnistajakaitse kaitseabinõud
1)Tunnistajakaitse kohaldamisel kasutatakse järgmisi kaitseabinõusid:
1)kaitstava isiku ja tema vara füüsiline kaitse;
2)kaitstavale enesekaitsevahendite võimaldamine;
3)kaitstavale uute sidevahendite või nende numbrite võimaldamine;
4)transpordivahendite uute registreerimistunnuste võimaldamine;
5)kaitstavale uue elu-, töö- või õpingukoha võimaldamine;
6)kaitstava varjatult üleviimine ohutusse paikkonda või asukohta;
7)isiku välimuse muutmine plastilise operatsiooni tegemisega;
8)kaitstavale uue identiteedi loomine;
9)muud kaitseabinõud.
2)Käesoleva paragrahvi lõikes 1 sätestatud kaitseabinõusid võib kohaldada nii eraldi kui ka kombineeritult.
4)Kaitselepingus või välisriigi pädeva asutuse või rahvusvahelise organisatsiooni esitatud kaasabi taotluses nimetatud kaitseabinõu kohaldamiseks vajalikud dokumendid annab välja ning andmekogudes ja registrites vajalikud muudatused teeb tunnistajakaitset teostava asutuse juhi või tema volitatud ametniku põhjendatud avalduse alusel haldusorgan või juriidiline isik, kelle pädevuses on vastavat liiki dokumendi väljaandmine või andmekogus muudatuse tegemine.
5)Kinnipeetavast, vahistatust või arestialusest kaitstava varjatud üleviimisel uude kinnipidamiskohta on vanglasse või arestimajja paigutamise või ümberpaigutamise aluseks tunnistajakaitset teostava asutuse ja kaitstava või tunnistajakaitset teostava asutuse ja rahvusvahelise organisatsiooni või välisriigi vahel sõlmitud kaitselepingu vastavad sätted.
§ 18^1. Jälitustoimingute ja sideettevõtjale päringu tegemine tunnistajakaitsealases tegevuses
1)Tunnistajakaitse taotluse menetlemisel ja kaitseabinõude kohaldamisel on tunnistajakaitset teostaval asutusel õigus teha kriminaalmenetluse seadustiku § 126^3  lõikes 1 ning lõike 2 punktides 1 ja 2 nimetatud jälitustoiminguid ning päringut elektroonilise side seaduse § 111^1  lõigetes 2 ja 3 ettenähtud andmete saamiseks.
2)Kriminaalmenetluse seadustiku § 126^3   lõikes 1 nimetatud jälitustoimingute ning elektroonilise side seaduse §-s 111^1  ettenähtud andmete kohta päringu tegemiseks annab loa tunnistajakaitset teostava asutuse juht või tema volitatud ametnik.
3)Kriminaalmenetluse seadustiku § 126^3  lõike 2 punktides 1 ja 2 nimetatud jälitustoimingute tegemiseks annab loa Harju Maakohtu esimees või tema määratud kohtunik riigi peaprokuröri või tema määratud prokuröri põhjendatud kirjaliku taotluse alusel.
4)Kohtunik vaatab esitatud taotluse viivitamata läbi ja annab loa või keeldub põhjendatult selle andmisest määrusega.
5)Käesoleva paragrahvi lõikes 3 nimetatud loa jälitustoimingu tegemiseks võib kohus anda kuni kaheks kuuks ja seda tähtaega võib riigi peaprokuröri või tema määratud prokuröri taotlusel pikendada korraga kahe kuu võrra.
6)Edasilükkamatutel juhtudel võib käesoleva paragrahvi lõikes 3 nimetatud jälitustoimingu teha kohtu loal, mis on antud taasesitamist võimaldaval viisil. Kirjalik luba vormistatakse 24 tunni jooksul jälitustoimingu tegemise alustamisest arvates.
7)Isikut, kelle suhtes jälitustoiming tehti, sellest ei teavitata. 
§ 18^2. Konspiratsiooni tagamine
 Konspiratsiooni tagamiseks on tunnistajakaitset teostaval asutusel õigus politsei ja piirivalve seaduses sätestatud korras:
1)kasutada konspiratsioonivõtteid, mis võimaldavad varjata tunnistajakaitse kohaldamisega seotud isikuid, samuti toimingute otstarvet ning kasutatavate ruumide ja transpordivahendite kuuluvust;
2)teeselda eraõiguslikku juriidilist isikut, tema struktuuriüksust või organit või välisriigi äriühingu filiaali;
3)kasutada variisikuid ja salajasele koostööle kaasatud isikuid. 
§ 19. Tunnistajakaitsega seotud teave
1)Tunnistajakaitset teostaval asutusel on õigus talle seadusega pandud ülesannete täitmiseks töödelda isikuandmeid ning asutada andmekogusid.
2)Tunnistajakaitse alla võtmise otsustamiseks ja tunnistajakaitse kohaldamisel kogutud teavet ning muid tunnistajakaitse kohaldamisega seonduvaid materjale säilitatakse kaitsetoimikus. Kaitsetoimik avatakse iga kaitstava kohta eraldi. Toimiku pidamise ja säilitamise korra kehtestab valdkonna eest vastutav minister määrusega.
3)Tunnistajakaitsega seotud teave, mis ei ole riigisaladus riigisaladuse ja salastatud välisteabe seaduse tähenduses, on asutusesiseseks kasutamiseks mõeldud teave avaliku teabe seaduse tähenduses.
4. peatükk RAKENDUSSÄTTED
Seadme ohutuse seadus
§ 1. Seaduse eesmärk ja reguleerimisala
1)Käesoleva seaduse eesmärk on tagada seadmete ja nendega seotud protsesside ohutus.
2)Käesoleva seadusega reguleeritakse seadme kasutusele võtmist ja kasutamist ning seadmetööd.
§ 2. Seaduse kohaldamisala
1)Käesolevat seadust kohaldatakse seadmele, seadme kasutusele võtmisele ja kasutamisele ning seadmetööle, kui seadmest lähtub oht inimese elule või tervisele, asjale või keskkonnale (edaspidi oht)ning kui selle ohu vältimine ei ole reguleeritud muu õigusaktiga.
2)Käesolevast seadusest tulenevaid nõudeid isiku kompetentsusele ja selle tõendamisele, seadmetööle ning auditile kohaldatakse järgmiste seadmete puhul:
1)suurema kui 0,5-baarise sisemise töörõhuga surveseade või ohtliku kemikaali käitlemiseks kasutatav surveseade olenemata sisemisest töörõhust;
2)gaasiseade;
3)inimese, looma või asja tõstmiseks kasutatav masin (tõsteseade), sealhulgas lõbustuspargi seade;
4)elektriseade.
3)Käesolevat seadust ei kohaldata:
1)vahendile, seadmele, süsteemile, nende osadele, nendega seotud varustusele ja spetsiaalsele komponendile, sealhulgas ainele, materjalile, tarkvarale ja tehnoloogiale, mis on projekteeritud, valmistatud, määratud või kohandatud sõjalisel otstarbel kasutamiseks või mida kasutatakse sõjalisel otstarbel, ning relvale;
2)välisriigi relvajõudude ja rahvusvahelise sõjalise peakorteri valduses olevale seadmele;
3)transpordivahendile, välja arvatud sellele paigaldatud seade ja paikselt kasutatav seade, nagu torujuhe, köistee ja muu sarnane transpordivahend.
4)Käesoleva paragrahvi lõikes 3 nimetatud seadmed peavad kasutamisel olema tehniliselt korras ja õigusaktist tulenevate nõuete puudumise korral vastama vähemalt tootja poolt määratud nõuetele.
5)Käesolevast seadusest tulenevad nõuded ei piira seadme kasutamist päästesündmuse toimumisel, ohu tõrjumisel ja kõrvaldamisel ning päästesündmuse tagajärgede leevendamisel vältimatute ja edasilükkamatute toimingute tegemisel.
6)Käesolevast seadusest tulenevaid nõudeid kohaldatakse täiendavalt ehitustegevust reguleerivast seadusest tulenevatele nõuetele.
7)Käesolevas seaduses ettenähtud haldusmenetlusele kohaldatakse haldusmenetluse seadust käesolevas seaduses sätestatud erisustega.
§ 3. Käesolevas seaduses kasutatavad terminid
1)Seade on surve-, gaasi- või elektriseade, masin või nendest koosnev tehnosüsteem või muu objekt, milles sisalduv energia või fluidum või millega toimuv protsess tekitab oma olemuse tõttu isegi asjatundjalt oodatava hoolsuse rakendamise korral ohu inimese elule või tervisele, asjale või keskkonnale.
2)Surveseade on anum või muu seade, milles on ette nähtud rõhu tekkimine.
3)Gaasiseade on gaasi tootmiseks, töötlemiseks, edastamiseks, ladustamiseks, kasutamiseks või gaasianumate täitmiseks kasutatav seade või nende süsteem, sealhulgas küttegaasidest maa-, vedel-, bio- või tööstusgaasi anum, torustik, terminal, täitejaam, tankla või gaasijaam.
4)Elektriseade on elektrienergia tootmiseks, muundamiseks, edastamiseks, jaotamiseks või kasutamiseks mõeldud ja elektrilisi või elektroonilisi komponente sisaldav seade või seadmetest koosnev talitluslik kogum, sealhulgas elektripaigaldis elektrituruseaduse tähenduses.
5)Masin on:
1)omavahel ühendatud osade või komponentide koost, millest vähemalt üks osa või komponent on liikuv ja mis on varustatud või ette nähtud varustamiseks muu kui vahetult inim- või loomjõul töötava ajamisüsteemiga ning mis on ühendatud kindlaks tegevuseks;
2)käesoleva lõike punktis 1 nimetatud koost, millel puuduvad ainult komponendid selle ühendamiseks kasutuskohas või energia- ja liikumisallikaga;
3)käesoleva lõike punktides 1 ja 2 nimetatud koost, mis on paigalduseks valmis ja võimeline toimima alles siis, kui ta on paigaldatud transpordivahendile või ehitisse;
4)käesoleva lõike punktides 1–3 nimetatud masinate või osaliselt komplekteeritud masinate koost, mis ühtse tulemuse saavutamiseks on paigaldatud ja juhitav selliselt, et toimib tervikuna;
5)omavahel ühendatud osade või komponentide koost, millest vähemalt üks osa või komponent on liikuv ja mis on omavahel ühendatud raskuste tõstmiseks ning mille ainus jõuallikas on vahetult rakendatav inimjõud.
6)Fluidum on gaas, vedelik või aur puhta faasina või nende segu, milles võib sisalduda ka tahke aine osakesi.
7)Seadmetöö on seadme projekteerimine, valmistamine, ehitamine, paigaldamine, demonteerimine, seadistamine, katsetamine, kontroll ja remontimine ning asjakohasel juhul ka täitmine ja ladustamine ning muu selline töö, mis mõjutab seadme omadusi ja mis ei ole seadme kasutamine.
8)Gaasipaigaldise kontroll on gaasipaigaldise tehnilise korrasoleku kontrollimine gaasitööd tegeva isiku poolt.
2. peatükk Põhinõuded
§ 4. Ohutuse tagamine
1)Seadme kasutamisel ja seadmetööl tuleb tagada inimese elu ja tervise, asja ning keskkonna ohutus. Ohutuse tagamiseks tuleb rakendada vajalikke abinõusid ohu ennetamiseks, väljaselgitamiseks, tõrjumiseks ja kõrvaldamiseks ning õnnetusjuhtumi korral negatiivsete tagajärgede vähendamiseks.
2)Kui õigusaktis ei ole sätestatud täpseid nõudeid rakendatava abinõu kohta, hinnatakse abinõu sobivust hea inseneritava kohaselt. Eeldatakse, et abinõu vastab heale inseneritavale, kui seda soovitatakse Eesti, Euroopa või rahvusvahelises standardis. Standardite puudumise korral hinnatakse abinõu sobivust toote nõuetele vastavuse seaduse § 6 lõikes 3 sätestatud kriteeriumite kohaselt. Abinõu hõlmab ka seadmele esitatavaid nõudeid.
3)Seadmest, seadme kasutusele võtmisest ja kasutamisest ning seadmetööst tuleneva ohu ennetamise, tõrjumise ja kõrvaldamise eest vastutav isik määratletakse korrakaitseseaduse § 15 kohaselt.
§ 5. Seadme kasutusele võtmine
1)Seadme võib kasutusele võtta, kui:
1)see vastab nõuetele, on tehniliselt korras ning ettenähtud otstarbel ja viisil kasutamiseks ohutu, sealhulgas on varustatud kasutamiseks vajalike töökindlate ja -korras juhtimis-, kontroll- ja kaitseseadistega;
2)see on paigaldatud kasutamiskohale ja seadistatud nii, et seadmest lähtuv oht on minimaalne ning seadme kasutamine, korrashoid ja kontrollimine ei ole takistatud;
3)ettenähtud juhul on tehtud audit, mille järeldusotsuse kohaselt on seade tehniliselt korras ja seadme ettenähtud otstarbel ja viisil kasutamine on ohutu.
2)Seade on kasutusele võetud hetkest, kui seda hakatakse ettenähtud otstarbel ja viisil kasutama.
3)Valdkonna eest vastutav minister võib määrusega kehtestada seadmele esitatavad ohutusnõuded.
§ 6. Seadme kasutamine
1)Seadet tuleb kasutada ettenähtud otstarbel ja viisil, järgides seadme kasutusele võtmisele kehtestatud nõudeid.
2)Seadme kasutamisel tuleb tagada, et:
1)seadme nõuetekohaseks kasutamiseks ja korrashoiuks on loodud vajalikud tingimused, sealhulgas on olemas asjakohane teave, mis on seadmega kokku puutuvatele isikutele teatavaks tehtud ja kättesaadav;
2)seadme kasutamine peatatakse, kui ilmneb vahetu oht;
3)seadme vahetu kasutaja on seadme kasutamiseks kompetentne või ta tegutseb kompetentse isiku juhendamise ja kontrolli all;
4)seadme kasutamise ja korrashoiu (käidu)nõudeid täidetakse;
5)ettenähtud juhtudel on määratud seadme kasutamise nõuete täitmist korraldav isik (edaspidi kasutamise järelevaataja);
6)ettenähtud juhul on tehtud audit või gaasipaigaldise kontroll, mille järeldusotsuse kohaselt on seade tehniliselt korras ja seadme ettenähtud otstarbel ja viisil kasutamine on ohutu.
2^1)Hoone, kus kasutatakse gaasikütteseadet või gaasiveesoojendit, peab olema varustatud vingugaasianduriga.
3)Valdkonna eest vastutav minister võib kehtestada määrusega seadme korrashoiule, kasutamisele ja käesoleva paragrahvi lõikes 2^1  nimetatud juhul vingugaasianduri paigaldamisele esitatavad nõuded.
§ 7. Seadmetöö
1)Seadmetööl tuleb arvestada seadmele esitatavaid nõudeid ning seadme kasutamise, korrashoiu ja auditi tegemise vajadusi.
2)Seadmetöö eest vastutav isik tagab, et:
1)seadmetööd vahetult tegev isik on tehtavateks töödeks kompetentne või tegutseb kompetentse isiku kontrolli ja juhendamise all;
2)seadmetööd tegeval isikul on võimalik oma ülesandeid täita nõuetekohaselt ja ohutult.
3)Valdkonna eest vastutav minister kehtestab määrusega seadmetööle esitatavad täpsemad nõuded.
§ 8. Audit
1)Audit käesoleva seaduse tähenduses on tehniline kontroll, mille eesmärk on tuvastada seadme tehniline korrasolek ning ettenähtud otstarbel ja viisil kasutamise ohutus ning võimalikud olulised puudused.
2)Auditit tegev isik peab olema sõltumatu, kompetentne ja tagama auditi ühetaolisuse ja usaldusväärsuse.
3)Käesoleva seaduse § 9 lõike 4 alusel kehtestatavas õigusaktis võib sätestada, et auditi toiminguid võib asendada enesekontrolliga. Enesekontroll peab tagama samaväärse tulemuse kui audit ja hõlmama seadme korrashoiuks vajalikke toiminguid. Enesekontrolli toimingud peavad sisalduma asjakohases juhtimissüsteemis, mis on sertifitseeritud akrediteeritud juhtimissüsteemi sertifitseerimisasutuse poolt, ja olema kajastatud juhtimissüsteemi sertifikaadil.
4)Auditi tegija peab olema auditi toiminguteks akrediteeritud inspekteerimisasutusena akrediteerimisasutuse poolt, kes vastab Euroopa Parlamendi ja nõukogu määruse (EÜ)nr 765/2008, millega sätestatakse akrediteerimise ja turujärelevalve nõuded seoses toodete turustamisega ja tunnistatakse kehtetuks määrus (EMÜ)nr 339/93 (ELT L 218, 13.08.2008, lk 30–47), nõuetele.
§ 9. Auditi kohustusega seadmed ja auditile esitatavad nõuded
1)Audit tuleb teha käesoleva seaduse § 2 lõikes 2 loetletud ja käesoleva paragrahvi lõike 4 alusel kehtestatavas õigusaktis sätestatud täpsematele kriteeriumitele vastava seadme kasutusele võtmisel ja kasutamisel teatud ajaperioodi möödumisel ning muudel õigusaktis ettenähtud juhtudel.
2)Auditi tegija peab juhtima seadme kasutamise eest vastutava isiku tähelepanu auditi käigus ilmnenud puudustele.
3)Auditi tulemustest teavitab auditi tegija Tarbijakaitse ja Tehnilise Järelevalve Ametit käesoleva seaduse §-s 12 nimetatud infosüsteemi kaudu.
4)Valdkonna eest vastutav minister kehtestab määrusega:
1)kriteeriumid auditi kohustusega seadmete täpsemaks määramiseks;
2)auditile, sealhulgas auditi meetoditele ja enesekontrollile, esitatavad nõuded;
3)kasutusele võtmisele eelneva, korralise ja erakorralise auditi juhud;
4)auditi tulemuste esitamise nõuded.
3. peatükk Erisätted
§ 10. Isiku kompetentsusele esitatavad nõuded
1)Kompetentne isik peab tundma kasutatava seadme või tehtava seadmetöö eripärasid, oskama identifitseerida, tuvastada ja ennetada seadmega, selle kasutamisega või seadmetööga kaasnevaid ohte ja kasutada ohutustehnilisi võtteid ning vajaduse korral ka auditi protseduure.
2)Kui õigusakti kohaselt peab isiku kompetentsus olema tõendatud, võib isik oma kompetentsust tõendada kutsetunnistusega kutseseaduse tähenduses, sertifitseerimisasutuse antud pädevustunnistusega või muu õigusakti kohase tõendiga.
3)Eeldatakse, et isiku kompetentsus on tõendatud, kui tal on vastav kutsetunnistus kutseseaduse tähenduses või sertifitseerimisasutuse antud pädevustunnistus. Isiku kompetentsus loetakse tõendatuks ulatuses, mis vastab talle antud kutsetunnistuse aluseks olnud kutsestandardis kirjeldatud kutsealale ja -tasemele või pädevustunnistuse andmise aluseks olnud sertifitseerimisskeemiga hõlmatud tegevusele.
4)Sertifitseerimisasutuse antud pädevustunnistus tõendab isiku vastavust käesolevast seadusest tulenevatele nõuetele, kui pädevustunnistuse on andnud sertifitseerimisasutus:
1)kelle sertifitseerimisskeem vastab käesoleva paragrahvi lõike 6 punkti 2 alusel kehtestatud nõuetele;
2)kelle on vastavateks toiminguteks akrediteerinud akrediteerimisasutus, kes vastab Euroopa Parlamendi ja nõukogu määruse (EÜ)nr 765/2008 nõuetele;
3)kes on teavitanud pädevustunnistusest Tarbijakaitse ja Tehnilise Järelevalve Ametit käesoleva seaduse §-s 12 nimetatud infosüsteemi kaudu.
5)Kui käesolevast seadusest tulenevalt peab isiku kompetentsus olema tõendatud ning isik on omandanud nõutaval tasemele kompetentsuse välisriigis, kohaldatakse selle tunnustamisele välisriigi kutsekvalifikatsiooni tunnustamise seadust. Käesoleva seadusega reguleeritud kompetentsusele esitatavate nõuete puhul on välisriigi kutsekvalifikatsiooni tunnustamiseks pädev asutus Tarbijakaitse ja Tehnilise Järelevalve Amet.
6)Valdkonna eest vastutav minister võib määrusega kehtestada:
1)seadme vahetu kasutaja, kasutamise järelevaataja ja seadmetööd tegeva isiku ning auditit tegeva isiku kompetentsusele ja selle tõendamisele esitatavad nõuded;
2)käesoleva paragrahvi lõike 4 punktis 1 nimetatud sertifitseerimisskeemile esitatavad nõuded.
§ 11. Püsiliite tegemisele ja katsetamisele esitatavad nõuded
1)Surveseadme, gaasitorustiku ja -anuma ning masina püsiliiteid ja surveseadme survetaluvust mõjutava püsiliite mittepurustavat katset võib teha selleks kompetentne isik. Püsiliide on liide, mida saab lahti ühendada vaid purustusmeetodit kasutades.
2)Euroopa Parlamendi ja nõukogu direktiivi 2014/68/EL surveseadmete turul kättesaadavaks tegemist käsitlevate liikmesriikide õigusaktide ühtlustamise kohta (ELT L 189, 27.06.2014, lk 164–259)kohaselt peab II, III ja IV kategooria surveseadme puhul püsiliidet tegeva isiku kompetentsus ning püsiliidete tegemise protseduur olema tõendatud. III ja IV kategooria surveseadme puhul peab püsiliite mittepurustavat katset tegeva isiku kompetentsus olema tõendatud.
3)Püsiliite mittepurustavat katset tegeva isiku kompetentsuse ning püsiliite tegemise protseduuri sobivust tõendab toote nõuetele vastavuse seaduse § 27 kohast tegevusluba omav vastavushindamisasutus.
§ 12. Tarbijakaitse ja Tehnilise Järelevalve Ameti järelevalve infosüsteem
1)Tarbijakaitse ja Tehnilise Järelevalve Ameti järelevalve infosüsteem (edaspidi andmekogu)on andmekogu, mille pidamise eesmärk on Tarbijakaitse ja Tehnilise Järelevalve Ameti õigusaktidest tulenevate ülesannete täitmisega seonduvate toimingute ja menetlustega seotud andmete elektrooniline talletamine, süstematiseerimine, asjaomaste asutuste vahel vahetamine, nende andmete alusel järelevalve teostamine ja ülevaadete koostamine, lubade ja tunnistuste väljastamine ning seadmete ja nendega seotud protsesside ohutuse tagamine.
2)Andmekogu asutab ja selle põhimääruse kehtestab valdkonna eest vastutav minister määrusega.
3)Andmekogu vastutav töötleja on Tarbijakaitse ja Tehnilise Järelevalve Amet.
4)Andmekogusse kantakse:
1)seadmete andmestik;
2)tunnistuste andmestik;
3)lubade andmestik;
4)ameti tegevusvaldkonnaga seotud sündmuste andmestik, kuhu kantakse Tarbijakaitse ja Tehnilise Järelevalve Ameti põhimäärusest tulenevate tegevusvaldkondadega seotud sündmused;
5)väärteomenetluste andmestik;
6)toote ohutuse alase teate andmestik;
7)dokumendiregister ja järelevalvemenetluste andmestik;
8)suurettevõtjate energiaauditite andmestik;
9)pakettreiside ja seotud reisikorraldusteenuste kogumüügi aruande ning tagatiste andmestik.
5)Lisaks käesoleva paragrahvi lõikes 4 nimetatud andmetele võib andmekogusse kanda ka muid Tarbijakaitse ja Tehnilise Järelevalve Ameti ülesannetega seotud asjakohaseid andmeid. Andmekogusse kantavate andmete täpne koosseis, andmete esitamise ja andmetele juurdepääsu tingimused sätestatakse andmekogu pidamise põhimääruses.
6)Andmekogusse kantud andmetel on informatiivne tähendus. Auditi ja gaasipaigaldise kontrolli järeldusotsustel on õiguslik tähendus.
§ 13. Teatamiskohustus
1)Majandustegevusteate esitab majandustegevusena seadmetööd tegev ettevõtja. Majandustegevusteates märgitakse kompetentse isiku kohta majandustegevuse seadustiku üldosa seaduse § 15 lõikes 2 nimetatud andmed.
3)Kui majandustegevuse seadustiku üldosa seaduse § 58 lõikes 1 nimetatud teadet ei esitata Eesti teabevärava või notari kaudu, esitatakse see koos kompetentse isiku kinnitusega Tarbijakaitse ja Tehnilise Järelevalve Ametile, kes kannab teates ja kompetentse isiku kinnituses sisalduvad andmed majandustegevuse registrisse.
5)Majandustegevusteade on esitatud, kui majandustegevuse registris on olemas käesoleva seaduse §-s 10 sätestatud nõuetele vastava kompetentse isiku kinnitus majandustegevuse seadustiku üldosa seaduse § 6 lõike 6 kohase lepingu kohta majandustegevusteate esitanud ettevõtjaga.
6)Kui kompetentne isik ei esita kinnitust või sellest loobumist Eesti teabevärava kaudu, siis esitab ta selle Tarbijakaitse ja Tehnilise Järelevalve Ametile, kes kannab kinnituse või sellest loobumise majandustegevuse registrisse.
7)Kui majandustegevuse seadustiku üldosa seaduse § 6 lõike 6 kohane leping kompetentse isiku ja ettevõtja vahel katkeb, on kompetentsel isikul õigus kinnitusest loobuda. Kui kompetentne isik on kinnitusest loobunud, esitab ettevõtja majandustegevuse üldandmete muutumise teate majandustegevuse seadustiku üldosa seaduse § 30 lõike 5 kohaselt. Kui kinnitusest loobunud kompetentne isik on asjaomasel tegevusalal ettevõtja ainus kompetentne isik, loetakse, et ettevõtja ei ole sellel tegevusalal tegutsemiseks teatamiskohustust täitnud.
4. peatükk Riiklik järelevalve
§ 14. Riiklik järelevalve
 Käesolevas seaduses ja selle alusel kehtestatud õigusaktides sätestatud nõuete täitmise üle teostab riiklikku järelevalvet Tarbijakaitse ja Tehnilise Järelevalve Amet.
§ 15. Riikliku järelevalve erimeetmed
1)Tarbijakaitse ja Tehnilise Järelevalve Amet võib riikliku järelevalve teostamiseks kohaldada korrakaitseseaduse §-des 30, 31, 32, 49, 50, 51, 52 ja 53 sätestatud riikliku järelevalve erimeetmeid korrakaitseseaduses sätestatud alusel ja korras.
2)Tarbijakaitse ja Tehnilise Järelevalve Amet võib seadme kasutamise peatamise ettekirjutusega koos kasutada erivahendina seadme kasutamist takistavaid või seadme kasutamist tuvastavaid tehnilisi tõkkeid. Tehnilist tõket võib kasutada, kui on alust arvata, et seadme kasutamist jätkatakse hoolimata ettekirjutusega määratud keelust ja seadme kasutamisega kaasneks vahetu oht inimese elule või tervisele, asjale või keskkonnale. Tehnilise tõkke kasutamine lõpetatakse ettekirjutuses kirjeldatud ohu kõrvaldamise korral.
3)Tarbijakaitse ja Tehnilise Järelevalve Amet võib selgitada välja seadme, seadmetööde või seadmega seotud protsesside tõttu toimunud avariide ja õnnetusjuhtumite tehnilisi tekkepõhjusi.
5. peatükk Vastutus
§ 16. Seadme kasutusele võtmise ja kasutamise ning seadmetöö nõuete rikkumine
1)Seadme kasutusele võtmise või kasutamise või seadmetööle esitatud nõuete rikkumise eest, kui sellega põhjustati oht või tekitati kahju inimese elule või tervisele, asjale või keskkonnale, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, −
karistatakse rahatrahviga kuni 32 000 eurot.
§ 17. Auditile esitatud nõuete rikkumine
1)Auditile esitatud nõuete rikkumise eest, kui sellega põhjustati oht või tekitati kahju inimese elule või tervisele, asjale või keskkonnale, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, −
karistatakse rahatrahviga kuni 32 000 eurot.
§ 18. Menetlus
 Käesolevas peatükis sätestatud väärtegude kohtuväline menetleja on Tarbijakaitse ja Tehnilise Järelevalve Amet.
6. peatükk Rakendussätted
§ 19. Üleminekusätted
1)Enne käesoleva seaduse jõustumist kasutusele võetud seade peab vastama vähemalt selle kasutusele võtmise ajal kehtinud nõuetele ja olema ettenähtud otstarbel ja viisil kasutamisel ohutu. Kui seadme kasutamise tingimused muutuvad või kui seadmel tehakse muudatusi, peab seade vastama kasutamise ajal kehtivatele nõuetele vähemalt tingimuste muutumise või seadme muudatuste ulatuses.
2)Enne käesoleva seaduse jõustumist antud ning käesoleva seaduse jõustumise ajal kehtivad load ja tunnistused kehtivad nende andmise tingimuste jätkuva täitmise korral edasi.
3)Ettevõtja, kelle kohta on käesoleva seaduse jõustumise hetkel käesoleva seadusega kehtetuks tunnistatavate seaduste kohane kanne majandustegevuse registris, ei pea käesoleva seaduse jõustumisel esitama uut majandustegevusteadet. Käesoleva seaduse jõustumisel loetakse surveseadmetöö, gaasitöö, gaasipaigaldise ehitamise, elektritöö, tõsteseadmetöö ja masinatöö tegevusalal majandustegevuse registrisse kantud ettevõtja seadmetöö kannet omavaks.
4)Isiku poolt enne käesoleva seaduse jõustumist toimepandud tegu, mis on väärteona karistatav ka käesoleva seaduse alusel, kvalifitseeritakse käesolevas seaduses väärteokoosseisu ettenägeva paragrahvi järgi. Enne käesoleva seaduse jõustumist toimepandud teo kohta alustatud väärteomenetlus lõpetatakse, kui käesoleva seaduse järgi ei ole tegu enam väärteona kvalifitseeritav.
Tsiviilkohtumenetluse seadustiku ja täitemenetluse seadustiku rakendamise seadus
§ 1. Tsiviilkohtumenetluse seadustiku ja täitemenetluse seadustiku jõustumine
1)Tsiviilkohtumenetluse seadustik ja täitemenetluse seadustik jõustuvad 2006. aasta 1. jaanuaril.
2)Tsiviilkohtumenetluse seadustikus ettenähtud võimalus anda tagatis väärtpaberite hoiustamisena kohtu deposiitkontole kehtib alates 2007. aasta 1. jaanuarist.
§ 2. Tsiviilkohtumenetluse seadustiku ja täitemenetluse seadustiku kohaldamine
1)Menetlustähtaeg, mille kulgemine algas enne käesoleva seaduse jõustumist, lõpeb seni kehtinud tsiviilkohtumenetluse seadustiku ja täitemenetluse seadustiku kohaselt.
2)Seni kehtinud tsiviilkohtumenetluse seadustiku kohaselt kohtumenetlusse võetud asjades kohtualluvus ja -pädevus tulenevalt käesoleva seaduse jõustumisest ei muutu.
3)Enne 2009. aasta 1. jaanuari alustatud halduskohtumenetluse võib viia lõpule sõltumata sellest, et pärast 2009. aasta 1. jaanuari tuleks asi lahendada maakohtus. Sama kehtib enne 2009. aasta 1. jaanuari alustatud asja lahendamise kohta hagimenetluses või hagita menetluses, kui kehtiva seaduse järgi on menetlusliiki muudetud.
4)Kui seadusega muudetakse kohtu pädevust või asja lahendamise menetlusliiki, võib enne vastava seaduse jõustumist alustatud asja lahendamise viia lõpule menetluse alustamise ajal kehtinud korra järgi.
§ 2^1. Madalamate riigilõivumäärade rakendamine
1)Tsiviilkohtumenetluses avalduse, hagi, apellatsioon- või määruskaebuse esitamisel 2009. aasta 1. jaanuarist kuni 2012. aasta 30. juunini kehtinud määras tasutud riigilõiv tagastatakse menetlusosalise avalduse alusel, kui avalduse esitamise päevaks ei ole kohtumenetlus jõustunud lõpplahendiga lõppenud, osas, mis ületab riigilõivu tagastamise otsustamise ajal sama menetlustoimingu tegemise eest kehtivat riigilõivumäära rohkem kui 50 eurot.
§ 2^2. Dokumentide kättesaadavaks tegemise ja kohtuotsuste digitaalallkirjastamise rakendamine
1)Mitte kauem kui 2015. aasta 1. jaanuarini kestva üleminekuaja infosüsteemi kaudu dokumentide kättetoimetamise ja kättesaadavaks tegemise rakendamisele võib kehtestada valdkonna eest vastutav minister määrusega.
2)Mitte kauem kui 2015. aasta 1. jaanuarini kestva üleminekuaja kohtuotsuste elektrooniliselt vormistamise rakendamisele võib kehtestada valdkonna eest vastutav minister määrusega. Üleminekuaja kehtestamise korral võib kohus kuni üleminekuaja lõppemiseni otsuse vormistada ja allkirjastada paberil. 
§ 2^3. Hagile vastamata jätmise korral tagaseljaotsuse tegemine
 Enne 2013. aasta 1. jaanuarit esitatud hagile vastamata jätmise korral võib kohus teha tagaseljaotsuse üksnes hageja taotlusel. 
§ 2^4. Tsiviilkohtumenetluse seadustiku § 41 lõike 5 rakendamine
§ 2^5. Maakohtu pädevus seoses ühtset patendikohut käsitleva lepingu jõustumisega
 Ühtset patendikohut käsitleva lepingu (ELT C 175, 20.06.2013, lk 1–40)jõustumisele järgneva seitsme aasta jooksul on Euroopa patendi rikkumist või tühistamist puudutavaid asju ja Euroopa patendiga kaitstud tootele antud täiendava kaitse tunnistuse rikkumist või kehtetuks tunnistamist puudutavaid asju pädev lahendama ka maakohus.
§ 2^6. Vanema õiguste määramine lapse suhtes ja lapsega suhtlemise korraldamine
1)Kui kohus on saanud avalduse vanema õiguste määramise kohta lapse suhtes või lapsega suhtlemise korraldamise kohta enne 2022. aasta 1. septembrit, lahendab kohus avalduse enne 2022. aasta 1. septembrit vanema õiguste määramise kohta lapse suhtes ja lapsega suhtlemise korraldamise kohta kehtinud sätete alusel.
2)Käesoleva paragrahvi lõikes 1 nimetatud asjades tehtud kohtulahendite ja kokkulepete täidetavusele kohaldatakse enne 2022. aasta 1. septembrit kehtinud seadust.
§ 3. Menetluskulude jaotamine ja kindlaksmääramine
1)Enne käesoleva seaduse jõustumist alustatud menetluse puhul kohaldatakse menetluskulude jaotamisele ja nende kindlaksmääramisele seni kehtinud tsiviilkohtumenetluse seadustikus sätestatut.
2)Enne 2009. aasta 1. jaanuari esitatud hagi tagamise avaldustelt tuleb tasuda kautsjonit. Tsiviilkohtumenetluse seadustiku § 383 lõiget 1^1  nende avalduste suhtes ei kohaldata, kuid see ei välista kohtu õigust nõuda tagatist § 383 lõike 1 alusel.
2^1)Kautsjoni tasumisele ja tagastamisele kohaldatakse kuni 2021. aasta 31. detsembrini kehtinud tsiviilkohtumenetluse seadustiku redaktsiooni.
3)Menetlusabi andmise taotluse lahendamisel pärast 2009. aasta 1. jaanuari arvestatakse taotleja mõistlikke kulusid eluasemele ja transpordile ka juhul, kui menetlusabi andmise taotlus esitati enne 2009. aasta 1. jaanuari.
§ 3^1. Pankrotihalduri tasu maksustamine
 Kui pankrotiavaldus on menetlusse võetud enne 2015. aasta 1. jaanuari, kohaldatakse pankrotihalduri tasu maksustamisele kuni 2014. aasta 30. juunini kehtinud tsiviilkohtumenetluse seadustiku § 183 lõike 2 redaktsiooni ning ajutise halduri või pankrotihalduri tasule lisatakse kas käibemaks või sotsiaalmaks.
§ 4. Kohtualluvuse kokkulepe
Enne käesoleva seaduse jõustumist sõlmitud kohtualluvuse kokkulepe kehtib, kui see on sõlmitud seni kehtinud tsiviilkohtumenetluse seadustiku nõuete kohaselt.
§ 4^1. Iseseisva nõudeta kolmanda isiku edasikaebeõigus
Iseseisva nõudeta kolmandal isikul ei ole asjas, milles ta kolmanda isikuna osales, tehtud lahendi peale kaebuse esitamise õigust, kui ta astus menetlusse või kaasati sinna enne 2009. aasta 1. jaanuari.
§ 4^2. Lihtsustatud vormis otsus lihtmenetluses
Lihtmenetluse asjades ette nähtud võimalust teha otsus kirjeldava või põhjendava osata ja apellatsioonkaebuse menetlusse võtmise piiranguid ei kohaldata, kui hagi esitati enne 2009. aasta 1. jaanuari.
§ 4^3. Määruskaebus registriasjas
Enne 2009. aasta 1. jaanuari tehtud ja tsiviilkohtumenetluse seadustiku §-s 599 enne 2009. aasta 1. jaanuari kehtinud redaktsioonis nimetatud määruste peale võib esitada määruskaebuse seal nimetatud tähtaja jooksul.
§ 4^4. Täitemenetluse seadustiku § 83 lõigete 2^1  ja 2^2 , § 87^1  lõike 2 ning § 93 lõigete 5^1  ja 5^2  rakendamine
1)Valdkonna eest vastutav minister kehtestab täitemenetluse seadustiku § 83 lõike 2^2  ja § 93 lõike 5^2  alusel määruse hiljemalt 2016. aasta 1. jaanuaril.
2)Täitemenetluse seadustiku § 83 lõikes 2^1 , § 87^1  lõikes 2 ja § 93 lõikes 5^1  sätestatut rakendatakse käesoleva paragrahvi lõikes 1 nimetatud määruse jõustumisest.
§ 4^5. Täitemenetluse seadustiku § 23^1  lõike 2 rakendamine
 Täitemenetluse seadustiku § 23^1  lõikes 2 sätestatud nõuet infosüsteemi kasutamise kohta rakendatakse 2015. aasta 1. jaanuarist.
§ 4^6. Jõustunud kohtulahendi avalikustamine arvutivõrgus
 Tsiviilkohtumenetluse seadustiku § 462 lõiget 1 kohaldatakse 2006. aasta 1. jaanuaril või hiljem jõustunud kohtulahendi suhtes.
§ 4^7. Nõukogu määruse (EL)2019/1111 rakendamine
 Enne 2022. aasta 1. augustit algatatud kohtumenetluses tehtud lahendite suhtes, enne 2022. aasta 1. augustit ametlikult koostatud või registreeritud ametlike dokumentide ning selliste kokkulepete suhtes, mis muutusid liikmesriigis, kus need sõlmiti, täidetavaks enne 2022. aasta 1. augustit ja mis kuuluvad nõukogu määruse (EL)2019/1111, mis käsitleb kohtualluvust, abieluasjade ja vanemliku vastutusega seotud kohtuasjades tehtud lahendite tunnustamist ja täitmist ning rahvusvahelisi lapserööve (uuesti sõnastatud)(ELT L 178, 02.07.2019, lk 1–115), kohaldamisalasse, viiakse menetlused lõpuni enne 2022. aasta 1. augustit kehtinud seaduse kohaselt, kui pooled ei lepi kokku teisiti.
§ 5. Osalemine Riigikohtu menetlustoimingutes
Isik, kes on käesoleva seaduse jõustumisel menetlusosaline Riigikohtu menetluses olevas tsiviilasjas, võib Riigikohtu menetluses osaleda ilma esindajata.
§ 6. Maksekäsu kiirmenetlus
1)Tsiviilkohtumenetluse seadustikus ettenähtud maksekäsu elektrooniline kiirmenetlus toimub kuni kohtutes tehniliste tingimuste loomiseni paberkandjal esitatud dokumentide alusel. Valdkonna eest vastutav minister kehtestab määrusega elektroonilisele maksekäsu kiirmenetlusele ülemineku aja, tingimused ja korra.
2)Kuni 2010. aasta 1. jaanuarini ei toimu maksekäsu kiirmenetlust nõuete puhul summaga üle 6390 euro. See summa hõlmab põhi- ja kõrvalnõudeid kokku.
3)Kohus jätab maksekäsu kiirmenetluse avalduse määrusega rahuldamata, kui käesoleva paragrahvi lõike 2 kohaselt ei ole maksekäsu kiirmenetlus lubatud.
4)Hageja taotlusel võib enne 2006. aasta 1. jaanuari esitatud hagiavaldust menetleda maksekäsu kiirmenetluse avaldusena.
5)Kui kohus on saanud maksekäsu kiirmenetluse avalduse enne 2007. aasta 1. jaanuari, lahendab kohus selle enne 2007. aasta 1. jaanuari maksekäsu kiirmenetluse kohta kehtinud normide kohaselt.
6)Kui kohus on saanud maksekäsu kiirmenetluse avalduse enne 2008. aasta 15. juulit, lahendab kohus selle enne 2008. aasta 15. juulit maksekäsu kiirmenetluse kohta kehtinud sätete kohaselt.
7)Osalise elektroonilise maksekäsu kiirmenetluse rakendamisest alates, kuid enne täielikule elektroonilisele menetlusele üleminekut kohtule esitatud maksekäsu kiirmenetluse asjade kohtualluvus määratakse järgmiselt:
1)paberil maksekäsu kiirmenetluse avaldus, samuti avaldus, mis on esitatud elektrooniliselt selliselt, et seda ei saa kohtus automatiseeritult töödelda, esitatakse tsiviilkohtumenetluse seadustiku § 108 lõigetes 1–3 nimetatud kohtule;
2)elektrooniline maksekäsu kiirmenetluse avaldus, mida kohtul on võimalik automatiseeritult töödelda, esitatakse tsiviilkohtumenetluse seadustiku § 108 lõikes 4 nimetatud kohtule.
8)Enne täielikule elektroonilisele menetlusele üleminekut kohtumenetlusse võetud maksekäsu kiirmenetluse asja lahendab lõpuni maakohus, kelle menetluses asi on.
9)Täieliku elektroonilise maksekäsu kiirmenetluse rakendamisest alates määratakse kohtule esitatud maksekäsu kiirmenetluse asjade kohtualluvus vastavalt tsiviilkohtumenetluse seadustiku § 108 lõikele 4.
§ 7. Kohtuvea parandamise avalduse ja teistmisavalduse läbivaatamine
Enne käesoleva seaduse jõustumist esitatud kohtuvea parandamise avaldus ja teistmisavaldus vaadatakse läbi seni kehtinud tsiviilkohtumenetluse seadustiku kohaselt.
§ 8. Tsiviilkohtumenetluse seadustiku kohaldamine vahekohtumenetluses
1)Enne käesoleva seaduse jõustumist sõlmitud vahekohtu kokkuleppe kehtivust hinnatakse seni kehtinud seaduse kohaselt.
1^1)Enne 2015. aasta 1. juulit sõlmitud vahekohtu kokkuleppe kehtivust hinnatakse enne 2015. aasta 1. juulit kehtinud seaduse kohaselt.
2)Enne käesoleva seaduse jõustumist alanud vahekohtumenetlus viiakse lõpuni seni kehtinud seaduse kohaselt, kui pooled ei lepi kokku teisiti.
3)Enne 2015. aasta 10. jaanuari alanud vahekohtumenetlus viiakse lõpuni enne 2015. aasta 10. jaanuari kehtinud seaduse kohaselt, kui pooled ei lepi kokku teisiti.
4)Enne 2019. aasta 1. aprilli alanud vahekohtumenetlus viiakse lõpuni kuni 2019. aasta 31. märtsini kehtinud seaduse kohaselt, kui pooled ei lepi kokku teisiti.
5)Tsiviilkohtumenetluse seadustiku § 753 lõike 1 alates 2019. aasta 1. aprillist kehtivat redaktsiooni kohaldatakse ka vahekohtu menetlustele, mis on alanud enne 2019. aasta 1. aprilli.
§ 9. Hagita menetluse asjad
1)Enne käesoleva seaduse jõustumist hagita menetluse asjades tehtud otsuse peale esitatud apellatsioon- ja kassatsioonkaebus vaadatakse läbi apellatsiooni- ja kassatsioonimenetluse korras. Sel juhul teeb apellatsioonimenetluse eeltoiminguid esimese astme kohus ja kassatsioonimenetluse eeltoiminguid ringkonnakohus.
2)Kui täisealisele isikule on enne käesoleva seaduse jõustumist määratud tähtajatult eestkostja, loetakse ajaks, millal kohus peab tsiviilkohtumenetluse seadustiku § 526 lõike 2 punkti 5 järgi hiljemalt otsustama eestkoste lõpetamise või pikendamise, 2011. aasta 1. jaanuar.
3)Enne 2009. aasta 1. jaanuari algatatud eestkoste seadmise või isiku kinnisesse asutusse paigutamise asjad lahendatakse enne 2009. aasta 1. jaanuari kehtinud sätete alusel, kui käesolevas paragrahvis sätestatust ei tulene teisiti. See ei kehti neis menetlustes tehtud määruste muutmise, lõpetamise ja tähtaja pikendamise kohta.
§ 9^1. Isiku kinnisesse asutusse paigutamise erisused Vabariigi Valitsuse 2020. aasta 12. märtsil väljakuulutatud eriolukorra ajal
1)Kohus võib kohaldada Vabariigi Valitsuse 2020. aasta 12. märtsil väljakuulutatud eriolukorra ajal isiku kinnisesse asutusse paigutamise menetluses esialgse õiguskaitse rakendamise tähtaja pikendamist tsiviilkohtumenetluse seadustiku § 534 lõike 5 teises lauses ja § 535 lõikes 3 sätestatud isiku enda ärakuulamise nõuet järgimata.
2)Kui tsiviilkohtumenetluse seadustiku § 534 lõike 5 teise lause alusel määratud esialgse õiguskaitse rakendamise tähtaeg lõpeb Vabariigi Valitsuse 2020. aasta 12. märtsil väljakuulutatud eriolukorra ajal, peatub tähtaja kulgemine eelnimetatud eriolukorra ajaks.
3)Kui tsiviilkohtumenetluse seadustiku § 538 lõike 2 alusel määratud tähtpäev saabub ajavahemikul, mis algab Vabariigi Valitsuse 2020. aasta 12. märtsil väljakuulutatud eriolukorra algusest ja lõpeb kahe kuu möödumisel eriolukorra lõppemisest, peatub tähtaja kulgemine eelnimetatud ajavahemikuks.
§ 9^2. Alaealisele, kes ei ole Eesti Vabariigi kodanik ega Eesti alaline elanik, eestkostja määramise erisused
1)Alaealisele, kes ei ole Eesti Vabariigi kodanik ega Eesti alaline elanik, esialgse õiguskaitse korras ajutise eestkostja määramisele enne eestkostja määramise avalduse esitamist ei kohaldata tsiviilkohtumenetluse seadustiku § 382 lõike 2 teises lauses sätestatud avalduse esitamise tähtaega. Käesoleva lõike esimeses lauses nimetatud juhul ei või tsiviilkohtumenetluse seadustiku § 382 lõike 2 esimese lause kohaselt kohtu määratud tähtaeg olla pikem kui kuus kuud.
2)Alaealisele, kes ei ole Eesti Vabariigi kodanik ega Eesti alaline elanik, esialgse õiguskaitse korras ajutise eestkostja määramisele ei kohaldata tsiviilkohtumenetluse seadustiku § 555 lõikes 5 sätestatud tähtaega. Käesoleva lõike esimeses lauses nimetatud juhul ei või ajutist eestkostjat määrata kauemaks kui üheks aastaks.
§ 10. Eesti Kaubandus-Tööstuskoja Arbitraažikohtu tegevuse jätkamine
Käesoleva seaduse jõustumine ei piira Eesti Vabariigi seaduse Eesti Kaubandus-Tööstuskoja Arbitraažikohtu kohta alusel tegutsenud Eesti Kaubandus-Tööstuskoja Arbitraažikohtu tegevuse jätkamist ega tema seni kehtinud menetluskorra kehtivust, kui see ei ole vastuolus tsiviilkohtumenetluse seadustikuga.
§ 11. Täitemenetlus varasemate täitedokumentide alusel
1)Käesoleva seaduse jõustumise ajaks alustatud täitemenetlus viiakse läbi ka nende täitedokumentide alusel, mida täitemenetluse seadustiku alusel täita ei saa. Täitemenetlust saab pärast käesoleva seaduse jõustumist alustada üksnes nende täitedokumentide alusel, mis vastavad täitemenetluse seadustiku nõuetele, välja arvatud lõikes 4 sätestatud juhul.
2)Tagasivõitmise korras saab kehtetuks tunnistada üksnes tehinguid, mis on tehtud pärast täitemenetluse seadustiku jõustumist.
3)Isikul, kelle vara on arestitud või millele on seatud käsutamise keelumärge kohtutäituri poolt enne 2001. aasta 1. märtsi nõude alusel, milles ei ole täitemenetlust jätkatud pärast 2001. aasta 1. märtsi, on õigus esitada kohtule avaldus sissenõudja õiguste välistamiseks tsiviilkohtumenetluse seadustikus sätestatud üleskutsemenetluse korras.
4)Kuni 2005. aasta 31. detsembrini tõestatud notariaalse kokkuleppe nõude kohta, mis näeb ette kindlaksmääratud rahasumma tasumise või asendatavate asjade või väärtpaberite kindlaksmääratud koguses üleandmise, võib juhul, kui võlgnik on kokkuleppe kohaselt nõustunud kohese sundtäitmisega, esitada sundtäitmisele ka pärast käesoleva seaduse jõustumist. Nõudeks, mis näeb ette kindlaksmääratud rahasumma tasumise, loetakse ka pandilepingust tulenev nõue, mille puhul peab kohese sundtäitmise kokkulepe sisalduma ka pandilepinguga tagatava nõude kohta koostatavas kokkuleppes.
§ 11^1. Maksukorralduse seaduse kohaldamine menetluskulude tasumisele ja tasaarvestamisele
1)Kuni 2014. aasta 30. juunini kohaldatakse tsiviilkohtumenetluse seadustiku § 179 lõiget 5^1  üksnes äriregistri, mittetulundusühingute ja sihtasutuste registri, kommertspandiregistri ning kinnistusraamatu toimingu eest võetava riigilõivu tasumisele ja tasaarvestamisele.
2)Laevakinnistusraamatu ja abieluvararegistri toimingu ning maksekäsu kiirmenetluse avalduse läbivaatamise eest võetava riigilõivu tasumisele ja tasaarvestamisele kohaldatakse tsiviilkohtumenetluse seadustiku § 179 lõiget 5^1  alates 2015. aasta 3. veebruarist.
§ 11^2. Täitemenetluse seadustiku § 65 lõike 5 kohaldamine
 Täitemenetluse seadustiku § 65 lõiget 5 kohaldatakse täiteasjas, mis on algatatud alates 2015. aasta 1. oktoobrist.
§ 11^3. Inimõiguste ja põhivabaduste kaitse konventsiooni protokollist nr 16 tulenev menetlus
 Tsiviilkohtumenetluse seadustiku § 33 lõiget 5, § 356 lõiget 5, § 358 lõiget 4 ja § 681^1  rakendatakse alates inimõiguste ja põhivabaduste kaitse konventsiooni protokolli nr 16 Eesti suhtes kehtima hakkamise päevast.
§ 11^4. Täitemenetluses kohustuslikku kogumispensioni puudutavate nõuete arestimine
 Kuni 2023. aasta 1. jaanuarini ei ole täitemenetluse seadustiku alusel arestitav, sealhulgas eelarestitav, nõue väärtpaberite registri pidamise seaduse §-s 1^3  nimetatud pensioniregistri pidaja poolt täitemenetluse võlgnikule kogumispensionide seaduse §-s 31 ning § 40 lõigetes 2 ja 3 nimetatud väljamakse tegemiseks.
§ 11^5. Täitemenetluse seadustiku § 50^1  lõike 3 rakendamine
 Kuni 2021. aasta 31. detsembrini võlgniku esitatud avalduse vaatab kohtutäitur läbi 60 päeva jooksul avalduse saamisest arvates ja teeb läbivaatamisest arvates 15 päeva jooksul otsuse täitemenetluse lõpetamiseks või teavitab menetlusosalisi täitemenetluse jätkamisest otsust tegemata.
§ 11^6. Täitemenetluses energiahinna tõusu leevendusmeetmena makstavale toetusele sissenõude pööramine
 Atmosfääriõhu kaitse seaduse § 161 lõike 3 alusel vähemkindlustatud peredele eluruumi energiakulude kallinemise osaliseks katmiseks makstav toetus on sissetulek, millele ei saa täitemenetluses sissenõuet pöörata.
§ 11^7. Pabertoimikud
 Kohtuasja toimikutele, mis on alustatud enne 2023. aasta 1. aprilli, kohaldatakse kuni 2023. aasta 31. märtsini kehtinud regulatsiooni.
2. peatükk MUUDATUSED ÕIGUSAKTIDES
3. peatükk VOLITUSSÄTTED JA SEADUSE JÕUSTUMINE
§ 100. Volitussäte
Vabariigi Valitsus korraldab tsiviilkohtumenetluse seadustiku tervikteksti avaldamise Riigi Teatajas kahe kuu jooksul pärast käesoleva seaduse väljakuulutamist.
Euroopa patentide väljaandmise konventsiooni ning Euroopa Parlamendi ja nõukogu määruse (EL) nr 1257/2012 kohaldamise seadus
§ 1. Seaduse reguleerimisala
Käesolev seadus sätestab Euroopa patentide ja patenditaotluste õigusliku seisundi Eestis ning reguleerib õigussuhteid, mis tulenevad Eesti Vabariigi ühinemisest Euroopa patentide väljaandmise konventsiooniga (Euroopa patendikonventsioon)ning Euroopa Parlamendi ja nõukogu määruse (EL)nr 1257/2012 tõhustatud koostöö rakendamise kohta ühtse patendikaitse loomise valdkonnas (ELT L 361, 31.12.2012, lk 1–8)kohaldamisest.
§ 2. Mõisted
Käesoleva seaduse tähenduses on:
1)konventsioon – 1973. aasta 5. oktoobril Münchenis koostatud Euroopa patentide väljaandmise konventsioon (Euroopa patendikonventsioon);
2)organisatsioon – konventsiooni kohaselt asutatud Euroopa Patendiorganisatsioon;
3)Euroopa Patendiamet – organisatsiooni institutsioon, kes täidab Euroopa patentide väljaandmisega seotud kohustusi;
4)osalisriik – konventsiooni osalisriik;
5)Eesti Patendiamet – konventsiooni tähenduses tööstusomandi keskamet Eestis;
6)Euroopa patent – Euroopa patent Euroopa Parlamendi ja nõukogu määruse (EL)nr 1257/2012 artikli 2 punkti b tähenduses;
6^1)ühtse toimega Euroopa patent – ühtse toimega Euroopa patent Euroopa Parlamendi ja nõukogu määruse (EL)nr 1257/2012 artikli 2 punkti c tähenduses;
7)Euroopa patenditaotlus – Euroopa patendi saamiseks konventsiooni kohaselt esitatud patenditaotlus;
8)patenditaotleja – füüsiline või juriidiline isik, kes taotleb Euroopa patenti;
9)patendiomanik – Euroopa patendi omanik;
10)siseriiklik patent – patendiseaduse kohaselt väljaantud patent;
11)siseriiklik patenditaotlus – patendiseaduse kohaselt siseriikliku patendi saamiseks esitatud patenditaotlus;
12)kasulik mudel – kasuliku mudeli seaduse kohaselt registreeritud leiutis;
13)Euroopa patendiregister – Euroopa patendiregister Euroopa Parlamendi ja nõukogu määruse (EL)nr 1257/2012 artikli 2 punkti d tähenduses;
14)ühtse patendikaitse register – ühtse patendikaitse register Euroopa Parlamendi ja nõukogu määruse (EL)nr 1257/2012 artikli 2 punkti e tähenduses.
§ 3. Euroopa patenditaotluse esitamine
1)Euroopa patenditaotluse võib esitada Euroopa Patendiametile või Eesti Patendiametile, kes edastab selle Euroopa Patendiametile.
2)Euroopa eraldatud taotluse peab esitama vahetult Euroopa Patendiametile. Euroopa eraldatud taotlus käesoleva seaduse tähenduses on Euroopa patenditaotlusest eraldatud patenditaotlus.
§ 4. Euroopa patenditaotluse keel
Euroopa patenditaotlus esitatakse kas ühes Euroopa Patendiameti ametlikus keeles (inglise, prantsuse ja saksa keel)või konventsioonis sätestatud tingimustel mis tahes muus keeles.
§ 5. Euroopa patenditaotluse õiguslik seisund
Euroopa patenditaotlus, milles Eesti Vabariik on märgitud riik ja millele konventsiooni kohaselt on antud esitamise kuupäev, on menetluse lõpptulemusest sõltumata õiguslikult võrdne samal päeval esitatud siseriikliku patenditaotlusega. Kui Euroopa patenditaotlusel on esitamise kuupäevaga võrreldes prioriteet varasemast kuupäevast, kehtib nimetatud prioriteet ka Eestis.
§ 6. Euroopa patenditaotlusel põhinev ajutine kaitse
Avaldatud Euroopa patenditaotluses, milles Eesti Vabariik on märgitud riik, sisalduv leiutis saab patendiseaduse kohase ajutise kaitse päevast, millal patenditaotleja edastab Eestis leiutist kasutavale isikule avaldatud Euroopa patenditaotluse patendinõudluse tõlke eesti keeles, või päevast, millal Eesti Patendiamet avalikustab nimetatud tõlke, kui tõlge edastati Eesti Patendiametile ja tasuti tõlke avalikustamise eest ettenähtud riigilõiv.
§ 7. Euroopa patendi õiguslik seisund
1)Euroopa patent, milles Eesti Vabariik on märgitud riik, on Euroopa Patendiameti poolt selle väljaandmisest teatamise päevast arvates õiguslikult võrdne siseriikliku patendiga, kui patendiomanik esitab kolme kuu jooksul teatamise päevast arvates Eesti Patendiametile Euroopa patendikirjelduse tõlke eesti keeles ja tasub tõlke avalikustamise eest ettenähtud riigilõivu. Tõlke esitamise tähtaega võib pikendada kahe kuu võrra, tasudes pikendamise eest täiendava riigilõivu.
1^1)Kui vastavalt Euroopa Parlamendi ja nõukogu määrusele (EL)nr 1257/2012 registreeritakse Euroopa patendi ühtne toime ning see laieneb Eesti territooriumile, siis kaotab kõnealune Euroopa patent arvates Euroopa Patendibülletäänis patendi väljaandmise teate avaldamisest Eesti territooriumil kehtivuse siseriikliku patendina.
1^2)Kui Euroopa Patendiamet keeldub Euroopa Parlamendi ja nõukogu määruse (EL)nr 1257/2012 kohaselt Euroopa patendile, milles Eesti Vabariik on märgitud riik, ühtse toime registreerimisest ja selline ühtse toime registreerimise taotlus oli Euroopa Patendiametile esitatud õigeks ajaks, on selle Euroopa patendi omanikul käesolevas paragrahvis sätestatud õigused. Sellisel juhul arvutatakse käesoleva paragrahvi lõikes 1 sätestatud tähtaega Euroopa patendile ühtse toime andmisest keeldumise otsuse jõustumisest arvates. Koos patendikirjelduse tõlkega tuleb esitada jõustunud otsus Euroopa patendile ühtse toime andmisest keeldumise kohta.
1^3)Kui käesoleva paragrahvi lõikes 1^2  sätestatud juhul on patendikirjelduse tõlke esitamise ajaks muutunud sissenõutavaks jõushoidmise riigilõiv vastavalt käesoleva seaduse § 10 lõikele 3, tasub patendiomanik sissenõutavaks muutunud jõushoidmise riigilõivu koos lõikes 1^2  sätestatud patendikirjelduse tõlke esitamise ja tõlke avalikustamise eest ettenähtud riigilõivuga. Kui pikendatakse käesoleva paragrahvi lõike 1 teises lauses sätestatud tõlke esitamise tähtaega, pikeneb sama aja võrra ka käesolevas lõikes sätestatud sissenõutavaks muutunud jõushoidmise riigilõivu tasumise tähtaeg.
2)Kui patendiomanik jätab käesoleva paragrahvi lõikes 1 nimetatud tõlke tähtaegselt esitamata või jätab tõlke esitamisel tõlke avalikustamise eest ettenähtud riigilõivu või tõlke esitamise tähtaja pikendamise korral ettenähtud täiendava riigilõivu tasumata, loetakse Euroopa patent Eesti suhtes õigustühiseks Euroopa patendi kehtivuse algusest arvates.
2^1)Kui patendiomanik ei ole käesoleva paragrahvi lõikes 13 nimetatud sissenõutavaks muutunud jõushoidmise riigilõivu tähtajaks tasunud, loetakse Euroopa patent Eesti suhtes õigustühiseks Euroopa patendi kehtivuse algusest arvates.
3)Kui osalisriigid on kokku leppinud patendikirjelduse tõlke esitamise nõude asendamises patendinõudluse tõlkega, peab patendiomanik esitama patendinõudluse tõlke käesoleva paragrahvi lõikes 1 sätestatud korras. Sellisel juhul kohaldatakse ka lõikes 2 sätestatut.
4)Kui osalisriigid on kokku leppinud patendikirjelduse või patendinõudluse tõlke esitamise nõudest loobumises, peab patendiomanik Euroopa patenti puudutava haldus- või kohtuvaidluse korral esitama vaidlust lahendava haldusorgani, kohtu või oletatava patendiõiguse rikkuja nõudel kolme kuu jooksul nõude saamisest arvates oma kulul patendikirjelduse tõlke eesti keeles. Tõlke esitamata jätmise korral võib kohus tunnistada Euroopa patendi Eesti suhtes õigustühiseks Euroopa patendi kehtivuse algusest arvates.
§ 7^1. Ühtse toimega Euroopa patent kui varaese
 Kui ühtse toimega Euroopa patenti kui varaeset käsitatakse Euroopa Parlamendi ja nõukogu määruse (EL)nr 1257/2012 artikli 7 lõikest 1 tulenevalt Eesti siseriikliku patendina, kohaldatakse siseriikliku patendi kohta sätestatut niivõrd, kuivõrd määruses (EL)nr 1257/2012 ja ühtset patendikohut käsitlevas lepingus (ELT C 175, 20.06.2013, lk 1–40)ei ole sätestatud teisiti.
§ 8. Euroopa patenditaotluse ja Euroopa patendikirjelduse autentne tekst
1)Euroopa patenditaotluse või Euroopa patendikirjelduse tekst Euroopa Patendiametis kasutatud menetluskeeles on autentne tekst.
2)Kui leiutise õiguskaitse ulatus on Euroopa patenditaotluse või Euroopa patendikirjelduse eestikeelse tõlke kohaselt kitsam leiutise õiguskaitse ulatusest Euroopa Patendiametis kasutatud menetluskeeles, loetakse autentseks tekstiks eestikeelne tõlge, välja arvatud patendi tühistamise menetlemisel kohtus. Patendi tühistamise menetlemisel võib kohus asja menetlemiseks nõuda eestikeelset tõlget, mis on autentne Euroopa Patendiametis kasutatud menetluskeelse tekstiga.
§ 9. Euroopa patenditaotluse ja Euroopa patendikirjelduse tõlke parandamine
1)Patenditaotleja või patendiomanik võib igal ajal parandada Euroopa patenditaotluse või Euroopa patendikirjelduse tõlget.
2)Parandatud tõlge kehtib päevast, millal see edastatakse isikule, kes kasutab leiutist Eestis, või päevast, millal Eesti Patendiamet teatab oma ametlikus väljaandes parandatud tõlke avalikustamisest.
3)Iga isik, kes heauskselt kasutab Euroopa patenditaotluses või Euroopa patendis sisalduvat leiutist või on teinud tõsiseltvõetavaid ja tulemuslikke ettevalmistusi selle kasutamiseks, rikkumata seejuures esialgse tõlke põhjal patendiõigusi, võib pärast parandatud tõlke kehtima hakkamist tasuta jätkata leiutise endisel viisil kasutamist.
4)Käesoleva paragrahvi lõike 3 kohane leiutise kasutusõigus võib üle minna teisele isikule ainult koos ettevõtte või selle osaga, mida nimetatud kasutusõigus hõlmab.
§ 10. Euroopa patendi jõushoidmine
1)Eestis kehtiva Euroopa patendi jõushoidmiseks peab patendiomanik tasuma iga kehtivusaasta eest jõushoidmise riigilõivu.
2)Jõushoidmise riigilõiv tasutakse Eesti Patendiametile alates Euroopa Patendiameti poolt Euroopa patendi väljaandmisest teatamisele järgnevast kehtivusaastast.
3)Jõushoidmise riigilõivu peab tasuma tasumistähtpäeval või kuue kuu jooksul enne tasumistähtpäeva. Tasumistähtpäevaks loetakse selle kalendrikuu viimane päev, millal kehtivusaasta algab. Kehtivusaasta alguskuupäevaks loetakse Euroopa patenditaotluse esitamise kuupäev.
4)Jõushoidmise riigilõivu võib tasuda ka kuni kuus kuud pärast tasumistähtpäeva möödumist, tasudes täiendava riigilõivu.
5)Kui Euroopa Patendiameti poolt Euroopa patendi väljaandmisest teatamise päeva ja sellele järgneva kehtivusaasta eest jõushoidmise riigilõivu tasumistähtpäeva vaheline periood on lühem kui kaks kuud, on patendiomanikul õigus kahe kuu jooksul Euroopa patendi väljaandmisest teatamise päevast arvates tasuda jõushoidmise riigilõivu järgneva kehtivusaasta eest ilma käesoleva paragrahvi lõikes 4 nimetatud täiendava riigilõivuta.
6)Kui jõushoidmise riigilõiv jäetakse käesoleva paragrahvi lõikes 3 või 4 sätestatud tähtaja jooksul kehtestatud määras tasumata, kaotab Euroopa patent lõikes 3 nimetatud tasumistähtpäevast Eestis kehtivuse.
§ 11. Euroopa patenditaotluse muutmine siseriiklikuks patenditaotluseks ja kasuliku mudeli registreerimise taotluseks
1)Patenditaotleja võib nõuda Euroopa patenditaotluse, milles Eesti Vabariik on märgitud riik, muutmist siseriiklikuks patenditaotluseks, kasuliku mudeli registreerimise taotluseks või mõlemaks, kui Euroopa patenditaotlus on loetud tagasivõetuks põhjusel, et Euroopa patenditaotlus või selle tõlge menetluskeeles ei saabunud õigeaegselt Euroopa Patendiametisse.
2)Patenditaotleja või patendiomanik võib nõuda Euroopa patenditaotluse, milles Eesti Vabariik on märgitud riik, muutmist kasuliku mudeli registreerimise taotluseks, kui Euroopa patenditaotlus on Euroopa Patendiameti poolt loetud tagasivõetuks või patenditaotleja on selle tagasi võtnud või Euroopa Patendiamet on Euroopa patenditaotluse tagasi lükanud või Euroopa patendi tühistanud.
3)Euroopa patenditaotlust ei saa muuta kasuliku mudeli registreerimise taotluseks, kui selles sisalduv leiutis kuulub kasuliku mudeli seaduse §-s 6 sätestatud mittekaitstavate leiutiste hulka.
4)Euroopa patenditaotluse, mis sisaldab ühtse leiundusliku mõttega seotud leiutiste kombinatsiooni, võib muuta mitmeks iseseisvaks kasuliku mudeli registreerimise taotluseks.
5)Eesti Patendiamet teatab patenditaotlejale Euroopa Patendiameti poolt edastatud Euroopa patenditaotluse siseriiklikuks patenditaotluseks või kasuliku mudeli registreerimise taotluseks muutmise nõude ja Euroopa patenditaotluse ärakirja saabumisest ning määrab kolmekuulise tähtaja Euroopa patenditaotluse eestikeelse tõlke esitamiseks. Tõlke esitamise tähtaega võib patenditaotleja nõudel pikendada veel kahe kuu võrra.
6)Patenditaotleja peab käesoleva paragrahvi lõikes 5 nimetatud tõlke esitamisel tasuma Eesti Patendiametile Euroopa patenditaotluse siseriikliku patenditaotlusena või kasuliku mudeli registreerimise taotlusena siseriiklikku menetlusse võtmise riigilõivu.
7)Kui patenditaotleja jätab käesoleva paragrahvi lõikes 5 nimetatud tõlke tähtaegselt esitamata või lõikes 6 nimetatud riigilõivu tõlke esitamisel või ühe kuu jooksul tõlke esitamisest tasumata, loetakse Euroopa patenditaotluse siseriiklikuks patenditaotluseks või kasuliku mudeli registreerimise taotluseks muutmise nõue tagasivõetuks.
§ 12. Topeltkaitse keeld
1)Kui samale isikule või tema õigusjärglasele on välja antud nii Euroopa patent, milles Eesti Vabariik on märgitud riik, kui ka siseriiklik patent ning neil on sama esitamise kuupäev või prioriteedinõude korral prioriteedikuupäev, lakkab siseriikliku patendi õiguslik toime ulatuses, milles leiutis on kaetud Euroopa patendiga, päevast, millal:
1)lõpeb Euroopa patendi vaidlustamise tähtaeg, ilma et Euroopa patenti oleks vaidlustatud, või
2)jõustub vaidlustusavalduse menetlemise tulemusena tehtud lõppotsus, mis jätab Euroopa patendi kehtima.
2)Kui Eesti Patendiametis on menetluses siseriiklik patenditaotlus, mis kuulub isikule või tema õigusjärglasele, kellele on välja antud Euroopa patent, milles Eesti Vabariik on märgitud riik, ja millel on sama esitamise kuupäev või prioriteedinõude korral sama prioriteedikuupäev, lükatakse siseriiklik patenditaotlus tagasi ulatuses, milles leiutis on kaetud Euroopa patendiga.
3)Topeltkaitse keeld ei kehti kasulike mudelite suhtes.
4)Kui Euroopa patendi kohta, millele on ühtse patendikaitse registri kohaselt registreeritud ühtne toime, esitatakse Eesti Patendiametile vastavalt käesoleva seaduse §-le 7 Euroopa patendikirjelduse tõlge, keeldub Eesti Patendiamet kõnealuse Euroopa patendi kandmisest Eestis kehtivate Euroopa patentide registrisse (edaspidi register).
5)Kui registrisse kantud Euroopa patendile on ühtse patendikaitse registri kohaselt registreeritud ühtne toime, kustutatakse kõnealuse Euroopa patendi kirje asjast huvitatud isiku taotlusel või Eesti Patendiameti algatusel registrist.
§ 13. Euroopa patendi tühistamise või selles muudatuste tegemise õiguslik tagajärg
1)Euroopa Patendiametis vaidlustusavalduse menetlemise tulemusena Euroopa patendi kohta, milles Eesti Vabariik on märgitud riik, tehtud tühistamise või muudatuste tegemise otsus on Eesti suhtes õiguslikult siduv.
2)Euroopa patendis muudatuste tegemise korral peab patendiomanik kolme kuu jooksul Euroopa Patendiameti ametlikus väljaandes nimetatud muudatuste tegemisest teatamise päevast arvates esitama Eesti Patendiametile muudetud Euroopa patendikirjelduse tõlke eesti keeles ja tasuma tõlke avalikustamise eest ettenähtud riigilõivu. Tõlke esitamise tähtaega võib pikendada kahe kuu võrra, tasudes pikendamise eest täiendava riigilõivu. Tõlke suhtes kohaldatakse käesoleva seaduse § 7 lõiget 2.
3)Eesti Patendiamet teatab Euroopa patendi tühistamisest või selles muudatuste tegemisest oma ametlikus väljaandes.
§ 14. Siseriikliku kohtumenetluse peatamine
1)Kui samaaegselt siseriikliku kohtumenetlusega Euroopa patendi kehtivuse asjas või patendiomaniku õiguste kaitse asjas on Euroopa Patendiamet alustanud Euroopa patendi vaidlustusavalduse menetlemist, peatatakse siseriiklik kohtumenetlus käesoleva seaduse § 13 lõikes 3 nimetatud teate avaldamiseni.
2)Euroopa patendi tühistamise korral või käesoleva seaduse §-s 7 või 13 sätestatust tulenevalt õigustühiseks lugemise korral lõpetatakse siseriiklik kohtumenetlus.
§ 15. Patendiomaniku esindamine
Euroopa patendi Eestis jõushoidmisega seotud siseriikliku menetluse toimingute tegemisel, välja arvatud Euroopa patendi siseriikliku menetluse toimingute ja Euroopa patendi jõushoidmise eest tasumine, võivad patendiomanikku Eesti Patendiametis esindada ainult riiklikku patendivolinike registrisse kantud patendivolinikud, kelle kutsetegevuse valdkonnaks on leiutise ja mikrolülituse topoloogia õiguskaitse.
§ 16. Register
1)Registrit peetakse käesolevas seaduses sätestatu kohaselt Eestis õiguskaitse saanud Euroopa patentide kohta.
2)Register on õiguslikult võrdne patendiseaduses sätestatud patendiregistriga.
3)Registri pidamisel kohaldatakse patendiseaduse sätteid käesolevast seadusest tulenevate erisustega.
§ 17. Registrikanded
Registrikanded on:
1)Euroopa patente, milles Eesti Vabariik on märgitud riik, iseloomustavate andmete kanne;
2)Euroopa patendi Eestis jõustumise kanne;
3)Euroopa patendi jõushoidmise kanne;
4)Euroopa patendis tehtud muudatuste kanne;
5)Euroopa patendi tühistamise kanne;
6)Euroopa patendi kehtivuse lõppemise kanne;
6^1)meditsiinitoote ja taimekaitsetoote sellise täiendava kaitse kanne, mille aluspatendiks on ühtse toimega Euroopa patent;
7)muud Euroopa patendi suhtes õiguslikku tähendust omavad kanded, sealhulgas õiguste ülemineku, litsentsi või pandi registreerimise ning meditsiinitoote ja taimekaitsetoote täiendava kaitse kanded.
§ 17^1. Sundlitsentsi andmine ühtse toimega Euroopa patendile
 Ühtse toimega Euroopa patendile Eestis sundlitsentsi andmisel kohaldatakse patendiseaduses sundlitsentsi kohta sätestatut.
§ 17^2. Täiendav kaitse, mille aluspatendiks on ühtse toimega Euroopa patent
 Sellise täiendava kaitse registreerimisele, mille aluspatendiks on ühtse toimega Euroopa patent, kohaldatakse patendiseaduses sätestatut.
§ 18. Euroopa patendiga seotud riigilõivud
1)Euroopa patendiga seotud riigilõivud on käesolevas seaduses sätestatud Euroopa patenditaotluste ja Euroopa patentide siseriikliku menetluse toimingute ning Euroopa patentide jõushoidmise eest võetavad riigilõivud. Euroopa patendiga seotud riigilõivudest kaetakse konventsioonist tulenevate Eesti Patendiameti ülesannete täitmisega seotud kulud, sealhulgas Euroopa patenditaotluste ja Euroopa patentide siseriikliku menetluse kulud ning kulud menetlusega seotud infotehnoloogilistele arendustöödele.
2)Eesti Patendiamet kannab konventsiooni kohaselt organisatsiooni poolt määratud osa kõikidest Eesti Patendiametile laekunud Euroopa patendi jõushoidmise riigilõivudest üle Euroopa Patendiametile.
3)Euroopa patendiga seotud riigilõivudest laekunud summa peab pärast käesoleva paragrahvi lõike 2 kohast jõushoidmise riigilõivude osa ülekandmist Euroopa Patendiametile katma konventsiooni kohaldamise ja siseriikliku menetluse kulutused ega tohi seejuures kolme viimase aasta jooksul kogusummas võetuna ületada nimetatud kulutuste kogusummat rohkem kui 10 protsenti.
4)Kui käesoleva paragrahvi lõikes 3 sätestatu korral kolme viimase aasta laekunud riigilõivude kogusumma ei kata kulutusi või ületab sama perioodi kulutuste kogusummat rohkem kui 10 protsenti, kehtestatakse uued riigilõivude määrad.
§ 19. Haldus- ja õiguskoostöö
Tulenevalt konventsioonis sätestatust ja vastavalt konventsiooni rakendusmäärusele ning kooskõlas Euroopa patentide väljaandmise konventsiooniga ühinemise seaduse (RT II 2002, 10, 40)§-ga 2 suhtleb Euroopa Patendiametiga konventsiooni kohaldamisest tuleneva teabevahetuse ja õigusabipalvete vastuvõtmise küsimustes Eesti Patendiamet. Kohtud ja Eesti muud ametiasutused suhtlevad Euroopa Patendiametiga konventsioonis sätestatud juhtudel Eesti Patendiameti vahendusel.
§ 20. Seaduse kohaldamine
1)Valdkonna eest vastutava ministri määrusega kehtestatakse:
1)Euroopa patenditaotluse Eesti Patendiametile esitamise ja Euroopa Patendiametile edastamise kord;
2)käesoleva seaduse §-s 6, § 7 lõikes 1 ja § 13 lõikes 2 nimetatud tõlgete Eesti Patendiametile esitamise ning nende avalikustamisest Eesti Patendiameti ametlikus väljaandes teatamise kord;
3)Euroopa patenditaotluse siseriiklikuks patenditaotluseks ja kasuliku mudeli registreerimise taotluseks muutmise kord.
2)Euroopa patentidega seotud riigilõivude Eesti Patendiameti kontole kandmise korra ja käesoleva seaduse § 18 lõikes 2 nimetatud Euroopa patendi jõushoidmise riigilõivude Euroopa Patendiametile ülekandmise korra kehtestab valdkonna eest vastutav minister.
3)Euroopa patentide siseriiklikku menetlust puudutavates küsimustes, mis ei ole reguleeritud käesoleva seaduse või teiste siseriiklike õigusaktidega, juhinduvad Eesti Patendiamet ja kohtud ning Eesti muud ametiasutused organisatsiooni institutsioonide otsustest, mis käsitlevad samu või sarnaseid küsimusi.
Hooneühistuseadus
§ 1. Hooneühistu mõiste
1)Hooneühistu on tulundusühistu, mille eesmärk on toetada ja soodustada oma liikmete majanduslikke huve läbi ühise majandustegevuse kinnisasja või hoonestusõiguse ning selle osaks oleva hoone (edaspidi kinnisasi)omamisel ja valitsemisel, võimaldades hooneühistu liikmetel hoone kindlaksmääratud osade ainukasutust.
2)Hooneühistu suhtes kohaldatakse tulundusühistuseaduses sätestatut, kui käesolevast seadusest ei tulene teisiti.
3)Hooneühistu vastutab kohustuste eest oma varaga. Põhikirjaga ei saa ette näha liikmete täielikku isiklikku vastutust ega lisavastutust ühistu kohustuste eest.
4)Hooneühistu nimi peab sisaldama sõna «hooneühistu».
5)Hooneühistul ei ole nõukogu. Tulundusühistuseaduse § 55 lõikes 4 sätestatut kohaldatakse üldkoosoleku suhtes.
§ 2. Hooneühistu liikmesus
1)Hooneühistu liikmeks olekuga kaasnevad liikme õigused ja kohustused (edaspidi liikmesus)on seotud hoonejaotusplaanis liikmele kasutamiseks kindlaksmääratud omaette kasutamist võimaldava hooneosaga.
2)Hooneühistu liikmel on õigus kasutada teisi isikuid välistavalt hooneühistule kuuluvat ehituslikult tegelikkuses piiritletud omaette kasutust võimaldavat hooneosa, mis on temale kasutamiseks kindlaks määratud hoonejaotusplaanis (liikme ainukasutuses olev hooneosa).
3)Hooneühistu liikmele ei maksta dividende ega tehta muid väljamakseid puhaskasumi arvel. Hooneühistu puhaskasumit võib kasutada üksnes ühistu eesmärgi saavutamiseks.
§ 2^1. Hooneühistu osakapital
1)Hooneühistu osakapital peab olema vähemalt 2500 eurot.
2)Hooneühistu liikme osalus hooneühistu osakapitalis (osamaks)vastab tema liikmemaksumäärale.
3)Hooneühistu osakapital märgitakse hooneühistu põhikirjas ja kantakse äriregistrisse.
§ 3. Ainukasutuses ja ühiskasutuses olevad hooneosad
1)Hooneühistu liikme ainukasutuses olev hooneosa on hoonejaotusplaanis temale kasutamiseks kindlaksmääratud eluruumid või mitteeluruumid ning nende juurde kuuluvad hooneosad, mida on võimalik eraldi kasutada ning mida saab muuta, kõrvaldada või lisada kinnisasja ning ühistu teise liikme õigusi kahjustamata või hoone välist kuju muutmata. Hooneühistu liikme ainukasutuses oleva hooneosa hulka võib kuuluda ka püsiva markeeringuga tähistatud garaažiosa.
2)Hooneühistu liikmete ühiskasutuses on kinnisasi ning selle osad ja seadmed, mis on vajalikud hoone püsimiseks, ohutuse tagamiseks või ühiseks kasutamiseks, ka siis, kui need asuvad hooneühistu liikme ainukasutuses oleva hooneosa piires.
§ 4. Hooneühistu asutamine ja registrisse kandmine
1)Hooneühistu võib asutada vähemalt kaks isikut.
2)Hooneühistu kantakse äriregistrisse hooneühistu juhatuse avalduse alusel. Kinnisasja olemasolu korral või selle hilisemal omandamisel esitatakse registripidajale lisaks tulundusühistuseaduse § 7 lõikes 1 nimetatud dokumentidele ka hooneühistule kuuluva kinnisasja kinnistusraamatu registriosa number ja aadress. Hooneühistu põhikirjale lisatakse riikliku ehitisregistri pidaja või ehitusloa andnud ametiasutuse väljastatud koopia ühistule kuuluva hoone plaanist või ehitatava hoone projektist, millel on kindlaks määratud ja liikmesuse numbriga tähistatud iga liikme ainukasutuses olev hooneosa (edaspidi hoonejaotusplaan).
3)Kinnisasja olemasolu korral või selle hilisemal omandamisel kantakse registrisse lisaks tulundusühistuseaduse §-s 8 nimetatud andmetele ka hooneühistule kuuluva kinnisasja kinnistusraamatu registriosa number ja kinnisasja aadress.
§ 4^1. Juhatuse liikme valimise erisused
Tulundusühistuseaduse §-s 53 ning § 60 lõigetes 1^1  ja 1^2  sätestatud juhul võib hääletusprotokollile, üldkoosoleku protokollile või juhatuse liikme registrisse kandmise avaldusele alla kirjutada iga hooneühistu liige.
§ 5. Liikmeks saamine
1)Liikmeks astumisel kohaldatakse tulundusühistuseaduse 3. peatüki 1. jaos sätestatut, arvestades käesolevas seaduses sätestatud erisusi.
2)Liikmesuse võõrandamisel ja pärimisel saab liikmesuse omandaja liikmeks liikmesuse üleminekuga ilma liikmeks vastuvõtmise menetluseta.
3)Liikmeks saamine registreeritakse äriregistris. Selleks esitab huvitatud isik notarile seadusega sätestatud omandiõigust tõendavad dokumendid. Notar edastab äriregistrile käesoleva seaduse § 6 lõikes 3 sätestatud andmete muudatused. Andmete edastamise korra kehtestab valdkonna eest vastutav minister.
§ 6. Hooneühistu liikmete nimekiri
1)Liikmete nimekirja peetakse äriregistris ja liikmete andmed kantakse hooneühistu registrikaardile. Hooneühistu liikmete nimekirja pidamisele kohaldatakse äriregistris osanike nimekirja pidamise regulatsiooni käesolevast seadusest tulenevate erisustega.
2)Liikmesused kantakse hooneühistu liikmete nimekirja nummerdatult.
3)Liikmete nimekirja kantakse:
1)liikme nimi või nimetus;
2)liikme isiku- või registrikood, Eesti isikukoodi puudumisel välismaine isikukood ning sünnipäev, -kuu ja -aasta;
5)andmed liikmesuse võõrandamise ja koormamise kohta, samuti liikmesusega seotud kitsenduste kohta;
6)andmed liikmeks vastuvõtmise kohta;
7)liikmesuse number ja sellega seotud ainukasutuses oleva hooneosa pindala;
8)liikmemaksumäär väljendatuna hariliku murruna;
9)muud seadusega sätestatud andmed.
4)Liikmete nimekirja kantud andmed on avalikud. Liikmete nimekirjaga tutvumine ja sellest väljavõtete saamine toimub valdkonna eest vastutava ministri kehtestatud korras.
5)Hooneühistu liige on kohustatud teatama hooneühistule oma olemasolevate sidevahendite andmed, eelkõige telefoninumbri või elektronposti aadressi.
6)Kui hooneühistu liikme elu- või asukoht erineb kinnisasja asukohast, on liige kohustatud hooneühistule teatama ka oma elu- või asukoha postiaadressi.
7)Kui hooneühistu liige ei ole hooneühistule teatanud oma elu- või asukoha postiaadressi, on hooneühistul õigus lugeda tema elu- või asukohaks liikme ainukasutuses oleva hooneosa asukoht.
§ 7. Liikmesuse lõppemise erisused
Hooneühistu liikmesuse lõppemisele ei kohaldata tulundusühistuseaduse §-des 16, 20–24 ja 33 sätestatut.
§ 8. Liikmesuse võõrandamine
1)Tehing, millega kohustutakse omandama või võõrandama liikmesust, peab olema notariaalselt tõestatud.
2)Liikmesuse loovutamise tehing peab olema notariaalselt tõestatud.
3)Abikaasade või registreeritud elukaaslaste ühisvara hulka kuuluva liikmesuse loovutamiseks on vajalik abikaasa või registreeritud elukaaslase nõusolek. Nõusoleku puudumise korral on loovutamise tehing tühine.
4)Loovutamistehingu tõestamise korral saadab notar alates tehingu tõestamisest kahe tööpäeva jooksul äriregistri pidajale ning hooneühistu juhatusele käesoleva seaduse § 6 lõikes 3 sätestatud andmete muudatused. Andmete edastamise korra kehtestab valdkonna eest vastutav minister.
5)Hooneühistu liikmesus loetakse loovutatuks alates kande tegemisest äriregistrisse.
6)Kui isik omandab loovutamistehinguga liikmesuse, tuginedes äriregistrisse kantud hooneühistu liikmete nimekirja kantud andmetele, loetakse äriregistrisse kantud andmed tema suhtes õigeks, välja arvatud juhul, kui andmete õigsuse vastu on äriregistrisse kantud vastuväide või kui omandaja teadis või pidi teadma, et äriregistrisse kantud andmed on ebaõiged.
§ 9. Liikmesuse pantimine
1)Liikmesust võib pantida.
2)Liikmesuse pantimise kohustustehing ja käsutustehing peavad olema notariaalselt tõestatud.
3)Pantimislepingu tõestamise korral saadab notar alates tehingu tõestamisest kahe tööpäeva jooksul äriregistri pidajale käesoleva seaduse § 6 lõikes 3 sätestatud andmete muudatused. Liikmesus loetakse pandituks arvates vastava kande tegemisest hooneühistu liikmete nimekirja.
4)Liikmesuse pantimisel teostab liikmesusest tulenevaid õigusi hooneühistu liige. Liikmesuse pantimisele kohaldatakse õiguste pantimise kohta sätestatut, kui käesolevast seadusest ei tulene teisiti. Liikmesuse loovutamise korral jääb pant omandaja suhtes kehtima.
5)Kui liikmesuse pandiga tagatud nõuet ei täideta, on pandipidajal õigus nõuda sundtäitmist sundenampakkumise teel. Pandiga koormatud liikmesus müüakse täitedokumendi alusel seadusega sätestatud korras avalikul enampakkumisel.
6)Kui isik omandab tehinguga liikmesuse suhtes pandiõiguse, tuginedes hooneühistu liikmete nimekirja liikmesuse ja selle pantimise kohta kantud andmetele, loetakse hooneühistu liikmete nimekirja kantud andmed tema suhtes õigeks, välja arvatud juhul, kui andmete õigsuse vastu on äriregistrisse kantud vastuväide või kui omandaja teadis või pidi teadma, et äriregistrisse kantud andmed on ebaõiged.
§ 10. Liikmesuse üleminek pärijale
1)Liikme surma korral läheb liikmesus üle pärijale.
§ 11. Hooneühistu liikme kohustused
1)Hooneühistu liige on kohustatud:
1)hoidma korras ainukasutuses olevat hooneosa ning seda hooneosa ja ühiskasutuses olevaid kinnisasja osi kasutades hoiduma tegevusest, mille toime ühistu teistele liikmetele ületab tavakasutusest tekkivad mõjud;
2)taluma mõjusid, mis jäävad käesoleva lõike punktis 1 nimetatud piiridesse;
3)võimaldama ainukasutuses olevat hooneosa kasutada teistel isikutel, kui see on vajalik ühiskasutuses olevate hooneosade korrashoiuks. Seetõttu tekkinud kahju tuleb liikmele hüvitada;
4)tasuma liikmemaksu käesoleva seaduse §-s 13 kindlaksmääratud ulatuses.
2)Hooneühistu liige on kohustatud tagama, et tema perekonnaliikmed, ajutised elanikud ja teised liikme ainukasutuses olevat hooneosa kasutavad isikud järgivad käesoleva paragrahvi lõike 1 punktides 1 ja 2 sätestatut.
§ 12. Liikmesuse võõrandamise kohustus
1)Kui hooneühistu liige on korduvalt rikkunud ühistu või ühistu teise liikme suhtes oma kohustusi ja kui ühistu liikmed ei pea tema ühistusse kuulumist enam võimalikuks, võivad nad nõuda, et ta oma liikmesuse võõrandab.
2)Võõrandamisnõude võib eelkõige esitada, kui hooneühistu liige:
1)on korduvalt jätnud täitmata käesoleva seaduse §-s 11 loetletud kohustused;
2)on vähemalt kuue kuu liikmemaksu tasumisega viivitanud üle kolme kuu;
3)häirib oma tegevusega oluliselt hooneühistu teisi liikmeid nende ainukasutuses olevate hooneosade kasutamisel.
3)Käesoleva paragrahvi lõikes 1 nimetatud nõude esitamise otsustab üldkoosolek.
4)Käesoleva paragrahvi lõikes 1 sätestatut ei saa põhikirjaga välistada ega piirata.
5)Kui kohustust rikkunud ühistu liige oma liikmesust ei võõranda, otsustab võõrandamise kohus ühistu või vähemalt ühe ühistu liikme hagi alusel. Otsust tehes lähtub kohus muu hulgas võõrandamisnõude aluseks olevatest asjaoludest.
6)Hooneühistu või ühistu liige võib nõuda kohtuotsuse täitmist vastavalt täitemenetluse sätetele.
§ 13. Liikmemaks ja liikmemaksumäär
1)Hooneühistu liige on kohustatud üldkoosoleku otsuse kohaselt tasuma ühiskasutuses olevate kinnisasja osade korrashoiu ja valitsemisega seotud kulutused vastavalt liikmemaksumäärale. Liikmemaksu iga liikme kohta arvutatakse tema liikmesusega seotud liikmemaksumäära alusel.
2)Hooneühistu liige ei ole kohustatud hüvitama ühiskasutuses olevate kinnisasja osade korrapäraseks korrashoiuks vajalikest kulutustest suuremaid kulutusi, millega ta ei ole nõustunud.
3)Liikmemaksumäär on ainukasutuses olevatele hooneosadele vastav murdarv väljendatuna hariliku murruna. Liikmemaksumäärade summa on 1. Liikmemaksumäär iga liikmesuse kohta määratakse kindlaks hooneühistu põhikirjas.
§ 14. Majanduskava
1)Hooneühistu juhatus koostab majandusaastaks majanduskava, milles sisalduvad järgmised andmed:
1)ülevaade hooneühistule kuuluva kinnisasja seisukorrast ja kavandatavatest toimingutest;
2)kinnisasja valitsemiseks kavandatavad sissetulekud ja väljaminekud;
3)hooneühistu liikmete kohustused kinnisasja valitsemiskulude kandmisel vastavalt liikmemaksumäärale;
4)reservkapitali tehtavate maksete suurus;
5)hooneühistus tarbitud kütuse, soojuse, vee ja elektri kogus ning maksumus.
2)Hooneühistu majandusaasta majanduskava kinnitab üldkoosolek.
§ 15. Valitsemine
1)Hooneühistu liige võib nõuda, et hooneühistule kuuluvat kinnisasja valitsetakse hooneühistu põhikirja ja üldkoosoleku otsuste kohaselt, nendega reguleerimata osas aga hooneühistu liikmete huvidest lähtudes.
2)Eelkõige käsitatakse hooneühistu liikmete huvidele vastava valitsemisena:
1)ühiskasutuses olevate kinnisasja osade kasutamist reguleeriva kodukorra kehtestamist;
2)ühiskasutuses olevate kinnisasja osade korrapärast korrashoidmist;
3)hooneühistupoolset hoone taastamisväärtusest lähtuva kahjukindlustuslepingu sõlmimist ja hooneühistu vastutuse kindlustamist;
4)asjakohase suurusega reservkapitali kogumist;
5)majanduskava koostamist;
6)hooneühistu liikmele mõistlike tavakommunikatsioonide rajamiseks ja säilitamiseks vajalike abinõude rakendamise talumist;
7)energiaauditi ja energiamärgise tellimist.
3)Hoonele tellib energiamärgise hooneühistu juhatus omal algatusel või vähemalt ühe hooneühistu liikme nõudmisel ühe kuu jooksul nõude esitamisest arvates.
§ 15^1. Revidendile esitatavate nõuete erisused
 Hooneühistu revident võib olla hooneühistu liige, kui põhikirjaga ei ole ette nähtud teisiti.
§ 16. Ainukasutusõiguste jaotuse ja liikmemaksumäärade muutmine
1)Põhikirja muutmise otsus, millega muudetakse liikmete ainukasutuses olevate hooneosade jaotust või liikmemaksumäärasid, on vastu võetud, kui selle poolt hääletab vähemalt kaks kolmandikku üldkoosolekul osalenud liikmetest. Muutmiseks on vaja nende isikute nõusolekut, kelle õigusi muutmine kahjustab.
2)Äriregistrile esitatavale avaldusele tuleb lisaks üldkoosoleku otsusele ja üldkoosoleku protokollile lisada:
1)ainukasutusõiguste jaotuse muutmise korral – muudetud hoonejaotusplaan;
2)liikmemaksumäärade muutmise korral – muudetud põhikiri.
§ 17. Hooneühistu lõpetamine
Hooneühistu lõpetamiseks on vaja kõigi hooneühistu liikmete nõusolekut. Muus osas kohaldatakse hooneühistu lõpetamisele tulundusühistuseaduse 5. peatükis sätestatut, välja arvatud tulundusühistuseaduse § 74.
§ 18. Hooneühistu lõpetamine kinnisasja või hoonestusõiguse vastavalt korteriomanditeks või korterihoonestusõigusteks jagamisega
1)Erinevalt tulundusühistuseaduse 5. peatükis sätestatust võib hooneühistu likvideerimisel jagada liikmete ainukasutuses olevate hooneosadega kinnisasja või hoonestusõiguse vastavalt korteriomanditeks või korterihoonestusõigusteks ja korteriomandid või korterihoonestusõigused võõrandada neid liikmesuse alusel kasutavatele hooneühistu liikmetele.
2)Kinnisasja või hoonestusõiguse vastavalt korteriomanditeks või korterihoonestusõigusteks jagamisel lähtutakse hoonejaotusplaanist ja võetakse arvesse hooneühistu liikme liikmemaksumäär.
3)Otsus hooneühistu lõpetamise kohta kinnisasja või hoonestusõiguse vastavalt korteriomanditeks või korterihoonestusõigusteks jagamisega on vastu võetud, kui selle poolt hääletab vähemalt kaks kolmandikku üldkoosolekul osalenud liikmetest.
4)Kui hooneühistu eesmärk on hoone ehitamine ja kinnisasja või hoonestusõiguse vastavalt korteriomanditeks või korterihoonestusõigusteks jagamine, tekib hooneühistu liikmel kasutusloa saamisest alates õigus nõuda ainukasutuses olevate hooneosadega kinnisasja või hoonestusõiguse jagamist vastavalt korteriomanditeks või korterihoonestusõigusteks ja hooneühistu lõpetamist.
5)Kui hooneühistu lõpetamine toimub käesolevas paragrahvis sätestatud viisil, ei rahuldata võlausaldajate nõudeid korteriomanditeks või korterihoonestusõigusteks jagamisele kuuluva kinnisasja või hoonestusõiguse arvel.
6)Kui muust varast võlausaldajate nõuete rahuldamiseks ei piisa, koormatakse likvideerimismenetluse käigus enne korteriomandite või korterihoonestusõiguste hooneühistu liikmetele võõrandamist hooneühistule kuuluvad korteriomandid või korterihoonestusõigused rahuldamata jäänud võlausaldajate nõuete tagamiseks võlausaldajate kasuks hüpoteekidega.
7)Korteriomandite või korterihoonestusõiguste hüpoteekidega koormamiseks koostab hooneühistu juhatus vastava kava, milles on ette nähtud hüpoteekide jaotus, nõuete üleminek ja muud olulised tingimused. Kava esitatakse tutvumiseks hooneühistu liikmetele ja võlausaldajatele.
8)Käesoleva paragrahvi lõikes 7 nimetatud kava kinnitab üldkoosolek pärast arvamuste esitamiseks antud ühekuulise tähtaja möödumist. Võlausaldaja mittenõustumise korral on üldkoosoleku otsus, millega kava kinnitatakse, tühine.
9)Kui hooneühistu liige või võlausaldaja ei nõustu üldkoosoleku kinnitatud kavaga, määrab kava tingimused mittenõustunud isiku nõudel kindlaks kohus.
§ 19. Hooneühistu liikmete kaitse kinnisasja võõrandamise korral
1)Hooneühistule kuuluva kinnisasja võõrandamise korral säilivad hooneühistu liikmesusest tulenevad õigused ja kohustused kinnisasja omandaja suhtes kuue kuu jooksul hooneühistu nendel liikmetel, kes kasutasid võõrandataval kinnisasjal hooneosa liikmesusest tuleneva ainukasutusõiguse alusel eluruumina.
2)Käesolevas paragrahvis sätestatut ei kohaldata, kui hooneühistu lõpetatakse käesoleva seaduse §-s 18 ettenähtud korras.
§ 20. Rakendussätted
1)Alates käesoleva seaduse jõustumisest võib liikmetega juriidilisi isikuid, kelle eesmärk on toetada ja soodustada oma liikmete majanduslikke huve läbi ühise majandustegevuse kinnisasja või hoonestusõiguse ning selle osaks oleva hoone omamisel ja valitsemisel, võimaldades liikmetel hoone kindlaksmääratud osade ainukasutust, asutada ainult käesolevas seaduses sätestatud korras.
2)Käesoleva paragrahvi lõikes 1 sätestatud tunnustele vastavate enne käesoleva seaduse jõustumist asutatud juriidiliste isikute suhtes kohaldatakse hooneühistuseadust. Sellise juriidilise isiku põhikirja vastavusse viimist käesoleva seadusega võib nõuda iga asjaomase juriidilise isiku liige.
3)Juriidilise isiku juhatus teeb põhikirja muutmiseks vajalikud toimingud oma algatusel või liikme nõudel.
4)Kui üldkoosolek on otsustanud põhikirja käesoleva seadusega vastavusse viia, esitab juriidilise isiku juhatus mittetulundusühingute ja sihtasutuste registrile põhikirja muutmise kande tegemise avalduse, millele lisab põhikirja muutmise otsustanud üldkoosoleku protokolli ja põhikirja uue teksti.
5)Kui põhikirja muutmisega kahjustatakse liikme õigusi, võib liige kahe kuu jooksul üldkoosoleku otsuse tegemisest arvates vaidlustada kohtus põhikirja muutmise otsuse.
6)Kui üldkoosolek ei võta vastu otsust põhikirja muutmise kohta, otsustab põhikirja muutmise liikme taotluse alusel kohus. Sellisel juhul asendab üldkoosoleku otsust jõustunud kohtuotsus.
7)Käesoleva paragrahvi lõikes 1 sätestatud tunnustele vastavad juriidilised isikud on kohustatud viima oma põhikirjad käesoleva seadusega vastavusse hiljemalt 2008. aasta 1. jaanuariks. Nimetatud tähtpäevast alates võib mittetulundusühingute ja sihtasutuste registri pidaja nõuda juriidiliselt isikult põhikirja käesoleva seadusega vastavusse viimist. Vastavalt kohaldatakse äriregistri seaduse § 56 lõike 1 punktis 1 ja tsiviilkohtumenetluse seadustiku §-s 601 sätestatut.
8)Käesolevat seadust kohaldatakse vastavalt ka nende käesoleva paragrahvi lõikes 1 sätestatud tunnustele vastavate juriidiliste isikute suhtes, kellele kuuluv hoone on tsiviilkäibes vallasasjana.
9)Kui käesoleva paragrahvi lõikes 1 nimetatud tunnustele vastava juriidilise isiku põhikiri on vastuolus käesoleva seaduse või tulundusühistuseadusega, kohaldatakse seaduses sätestatut.
10)Käesoleva paragrahvi lõikes 1 sätestatud tunnustele vastavad juriidilised isikud kantakse mittetulundusühingute ja sihtasutuste registrist automaatselt üle äriregistrisse.
11)Kui käesoleva paragrahvi lõikes 1 sätestatud tunnustele vastav juriidiline isik ei ole oma põhikirja käesoleva seadusega vastavusse viinud, on ta kuni põhikirja vastavusse viimiseni kantud mittetulundusühingute ja sihtasutuste registrisse, misjärel kantakse ta automaatselt üle äriregistrisse.
§ 21. Elamuseaduse muutmine
§ 22. Eluruumide erastamise seaduse muutmine
Infoühiskonna teenuse seadus1
§ 1. Seaduse ülesanne
1)Käesolev seadus sätestab nõuded infoühiskonna teenuse osutajale, järelevalve teostamise korralduse ja vastutuse seaduse rikkumise eest.
2)Käesolevas seaduses ettenähtud haldusmenetlusele kohaldatakse haldusmenetluse seadust, arvestades käesolevast seadusest tulenevaid erisusi.
3)Käesolevas seaduses sätestatut ei kohaldata infoühiskonna teenusega seonduvatele küsimustele, mis on reguleeritud elektroonilise side seaduse, isikuandmete kaitse seaduse ja meediateenuste seadusega.
§ 2. Mõisted
Käesolevas seaduses kasutatakse mõisteid järgmises tähenduses:
1)infoühiskonna teenus – teenus, mida osutatakse majandus- või kutsetegevuse raames teenuse kasutaja otsesel taotlusel ja mille puhul andmeid töödeldakse, säilitatakse ja edastatakse digitaalkujul andmete töötlemiseks ja säilitamiseks mõeldud elektrooniliste vahendite abil, kusjuures osapooled ei viibi üheaegselt samas kohas. Infoühiskonna teenus peab olema täielikult üle kantud, edastatud ja vastu võetud elektrooniliste sidevahendite abil. Infoühiskonna teenus ei ole faksi ega telefonikõne abil edastatud teenus ega televisiooni- või raadioteenus;
2)reguleeritud kutseala – iga kutseala, millel tegutsemiseks on seadusega sätestatud kutsekvalifikatsiooni omamise nõue.
§ 3. Tegevuskoha riigi õiguse kohaldamine
1)Eestis asuva tegevuskoha kaudu osutatav infoühiskonna teenus (edaspidi teenus)peab vastama Eesti õigusest tulenevatele nõuetele sellest olenemata, millises Euroopa Liidu või Euroopa Majanduspiirkonna liikmesriigis teenust osutatakse.
2)Euroopa Liidu või Euroopa Majanduspiirkonna liikmesriigis asuva tegevuskoha kaudu osutatava teenuse osutamist Eestis ei piirata kooskõlastatud valdkonna osas, välja arvatud juhul ja ulatuses, mis on õigustatud kõlbluse, avaliku korra, riigi julgeoleku, rahva tervise ja tarbija kaitseks.
3)Käesoleva paragrahvi lõikes 2 nimetatud piirang peab vastama järgmistele tingimustele:
1)piirang kehtestatakse konkreetsele teenusele, mis takistab käesoleva paragrahvi lõikes 2 nimetatud kaitse saavutamist või kujutab endast tõsist ohtu selle saavutamisele;
2)piirang on proportsionaalne oma eesmärgiga;
3)enne piirangu kehtestamist on Eesti pädev asutus taotlenud, et tegevuskoha riik kehtestaks piirangu ja viimane pole seda kehtestanud või see on olnud ebapiisav;
4)kavatsusest kehtestada piirang on Eesti pädev asutus teatanud Euroopa Komisjonile ja vastavale liikmesriigile;
5)edasilükkamatu vajaduse korral võib käesoleva lõike punktides 3 ja 4 ettenähtud tingimustest teha erandeid. Edasilükkamatu vajaduse korral tehtud piirangust peab Eesti pädev asutus võimalikult kiiresti teatama Euroopa Komisjonile ja liikmesriigile, tuues välja põhjused, miks juhtumit edasilükkamatuks loetakse;
6)käesoleva lõike punkte 3–5 ei kohaldata kohtumenetlusele.
4)Käesoleva paragrahvi lõikes 2 sätestatut ei kohaldata:
1)osapoolte vabadusele valida nende lepingu suhtes kohaldatav õigus;
2)tarbijalepingutes sisalduvatele lepingulistele kohustustele;
3)autoriõigusele ja sellega kaasnevatele õigustele;
4)pooljuhtide kaitsele;
5)andmebaaside kaitsele;
6)tööstusomandi kaitsele;
7)seadusest tulenevatele vorminõuetele, mis kehtivad kinnisasjaõigustega tehtavate tehingute suhtes;
8)kommertsteadaande lubatavusele elektronposti teel;
9)investeerimisfondide reklaamile;
10)kindlustusandja kohustusele edastada kohustusliku kindlustuse üld- ja eritingimused pädevale asutusele;
11)kindlustusandja asutamisõigusele ja teenuste osutamise vabadusele;
12)kahju- ja elukindlustuslepingutele, mis katavad Euroopa Liidu liikmesriigis eksisteerivaid riske;
13)notarite, kohtutäiturite ja teiste avalik-õiguslikku ametit vaba elukutsena pidavate isikute tegevusele avaliku võimu kandjana;
14)protsessiosalise esindamisele ja tema huvide kaitsele kohtus;
15)loteriidele ja hasartmängudele, sealhulgas rahalise panusega õnnemängudele ja kihlveotehingutele;
16)e-raha väljastamisele äriühingu poolt, kes kasutab makseasutuste ja e-raha asutuste seaduse §-s 12 sätestatud õigust.
§ 3^1. Teavitamine
1)Euroopa Komisjoni tuleb teavitada:
1)ettevalmistatavast õigusaktist, mis sisaldab infoühiskonna teenusele kehtestatavat nõuet;
2)väärtpaberibörsi, reguleeritud väärtpaberituru ja väärtpaberiarveldus-süsteemi poolt infoühiskonna teenusele kehtestatavast nõudest.
2)Teavitada ei tule õigusaktist, mis sisaldab:
1)elektroonilise side teenusele esitatavat nõuet, mis on reguleeritud Euroopa Liidu õigusaktidega;
2)finantsteenustele esitatavat nõuet, mis on reguleeritud Euroopa Liidu õigusaktidega ja mille mittetäielik nimekiri on esitatud Euroopa Parlamendi ja nõukogu direktiivi 98/48/EÜ VI lisas (EÜT L 217, 5.8.1998, lk 18–26).
3)Teavitada ei tule õigusakti eelnõust, mis järgib Euroopa Liidu ühtlustamise õigusakti või rahvusvahelistest lepingutest tulenevaid kohustusi, mille tulemusena võetakse Euroopa Liidus vastu ühtne infoühiskonna teenust käsitlev nõue.
4)Teavitamisele kuuluva õigusakti ettevalmistaja esitab õigusakti eelnõu teavitamist koordineerivale asutusele. Õigusakti eelnõu tuleb teavitamisele esitada sellises menetlusetapis, millal on veel võimalik eelnõus muudatusi teha.
5)Infoühiskonna teenusele kehtestatavat nõuet sisaldava õigusakti eelnõust ning väärtpaberibörsi, reguleeritud väärtpaberituru ja väärtpaberiarveldussüsteemi poolt infoühiskonna teenusele kehtestatavast nõudest teavitamise korra ja teabevahetust koordineeriva asutuse määrab Vabariigi Valitsus.
§ 4. Teenuse osutaja kohta edastatav teave
1)Teenuse osutaja on kohustatud tegema teenuse kasutajale vahetult ja püsivalt kättesaadavaks vähemalt järgmise teabe:
1)teenuse osutaja nime, registrikoodi ja vastava registri nime, teenuse osutaja aadressi ja muud kontaktandmed, sealhulgas elektronposti aadressi;
2)registreeringu numbri, kui vastaval tegevusalal tegutsemiseks on seadusega sätestatud majandustegevuse registris registreerimise nõue, või tegevusloa numbri;
3)viidete puhul teenuse tasu suurusele teabe selle kohta, kas need sisaldavad makse ja tarnekulusid;
4)käibemaksukohustuslasena registreerimise numbri, kui teenuse osutaja on käibemaksukohustuslane.
2)Reguleeritud kutsealal tegutsev teenuse osutaja on kohustatud lisaks käesoleva paragrahvi lõikes 1 sätestatule tegema teenuse kasutajale vahetult ja püsivalt kättesaadavaks järgmise teabe:
1)kutseorganisatsiooni või -liidu nimetuse, mille liige ta on seoses osutatava teenusega;
2)kutse ja liikmesriigi nime, kus see omistati;
3)viite teenuse osutaja tegevuskoha liikmesriigis kohaldatavatele kutsealastele nõuetele koos nende nõuete tekstidega tutvumiseks vajalike viidetega.
§ 5. Kommertsteadaanne
1)Kommertsteadaanne on igasugune teave, mis on kavandatud otseselt või kaudselt edendama majandus- või kutsetegevuses osaleva isiku nimel tema kaupade või teenuste pakkumist või tõstma sellise isiku mainet.
2)Kommertsteadaanne peab:
1)olema selgelt tuvastatav kommertsteadaandena;
2)võimaldama selgelt tuvastada isikut, kelle nimel kommertsteadaanne esitatakse;
3)võimaldama selgelt tuvastada müügiedenduspakkumisi, sealhulgas allahindlusi, autasusid ja kingitusi ning müügiedendusvõistlusi- ja mänge;
4)selgelt esitama käesoleva lõike punktis 3 nimetatud müügiedenduspakkumiste ja kaubanduslike loteriide osalemistingimusi.
3)Kommertsteadaanne ei ole:
1)teave, mis võimaldab otsest juurdepääsu füüsilise või juriidilise isiku tegevusele, sealhulgas domeeninimi või elektronposti aadress;
2)teave, mis on esitatud isikust sõltumatult tema maine, pakutava kauba või teenuse kohta.
§ 7. Üldkasutatavate andmesidevahendite vahendusel sõlmitud leping
Teenuse osutaja ja teenuse kasutaja vahel üldkasutatavate andmesidevahendite vahendusel lepingu sõlmimine osapoolte üheaegse kohalolekuta peab toimuma vastavalt võlaõigusseaduse §-s 62^1  sätestatule.
§ 8. Vastutuse piirang üksnes teabe edastamise ja üldkasutatavale andmesidevõrgule juurdepääsu pakkumise korral
§ 9. Vastutuse piirang andmete vahemällu salvestamise korral
§ 10. Vastutuse piirang andmete talletamise teenuse osutamise korral
§ 11. Jälgimiskohustuse puudumine
4)Teenuse osutaja peab esitama prokuratuurile ja uurimisasutusele tõe tuvastamiseks kriminaalmenetluse seadustikus ettenähtud alustel ja korras ning julgeoleku- ja jälitusasutusele seaduses ettenähtud alustel ja korras nende määratud tähtajaks olemasolevat teavet teenuse kasutaja kohta, kellele ta osutab andmete talletamise teenust.
5)Teenuse osutaja peab esitama kohtule tema kirjaliku üksikpäringu alusel tõe tuvastamiseks tsiviilkohtumenetluse seadustikus ettenähtud alustel ja korras ning kohtu määratud tähtajaks olemasolevat teavet teenuse kasutaja kohta, kellele ta osutab andmete talletamise teenust. Üksikpäring käesoleva paragrahvi mõttes on päring teenuse kasutaja isikuandmete ja teenuse kasutaja edastatud teabe edastamise fakti, kestuse, viisi ja vormi kohta seoses konkreetse elektronkirja, konkreetse elektroonilise kommentaari või muu üksiksõnumi edastamisega seotud sideseansiga.
§ 12. Riiklik järelevalve
1)Käesolevas seaduses teenuse osutaja kohta antavale teabele sätestatud nõuete järgimise üle teostab riiklikku järelevalvet Tarbijakaitse ja Tehnilise Järelevalve Amet.
2)Euroopa Parlamendi ja nõukogu määruses (EL)nr 2019/1150, mis käsitleb õigluse ja läbipaistvuse edendamist veebipõhiste vahendusteenuste ärikasutajate jaoks (ELT L 186, 11.07.2019, lk 57–79), sätestatud nõuete täitmise üle teostab riiklikku järelevalvet Tarbijakaitse ja Tehnilise Järelevalve Amet.
3)Tarbijakaitse ja Tehnilise Järelevalve Amet on sõltumatu digiteenuste koordinaator Euroopa Parlamendi ja nõukogu määruse (EL)2022/2065, mis käsitleb digiteenuste ühtset turgu ja millega muudetakse direktiivi 2000/31/EÜ (digiteenuste määrus)(ELT L 277, 27.10.2022, lk 1–102), artikli 49 lõike 2 tähenduses.
4)Tarbijakaitse ja Tehnilise Järelevalve Amet teostab riiklikku järelevalvet Euroopa Parlamendi ja nõukogu määruses (EL)2022/2065 sätestatud nõuete täitmise üle.
5)Euroopa Parlamendi ja nõukogu määruse (EL)2021/784, mis käsitleb võitlemist terroristliku veebisisu levitamise vastu (ELT L 172, 17.05.2021, lk 79–109), artikli 3 lõigetes 3 ja 6, artikli 4 lõigetes 2 ja 7, artikli 6 lõigetes 1 ja 2 ning artikli 14 lõikes 5 sätestatud terroristliku veebisisu eemaldamise ja eemaldamiskorralduse täitmisega seotud meetmete rakendamise üle teostab riiklikku järelevalvet Kaitsepolitseiamet.
6)Euroopa Parlamendi ja nõukogu määruse (EL)2021/784 artiklis 5, artikli 6 lõikes 3, artiklites 7, 10 ja 11, artikli 15 lõikes 1 ning artiklis 17 sätestatud terroristliku veebisisu levitamist tõkestavate tehniliste nõuete, sisu säilitamise ja aruandlusega seotud meetmete rakendamise üle teostab riiklikku järelevalvet Tarbijakaitse ja Tehnilise Järelevalve Amet.
§ 12^1. Piiriülene järelevalvekoostöö
 Tarbijakaitse ja Tehnilise Järelevalve Amet osaleb Euroopa Liidu liikmesriikide digiteenuste koordinaatorite ja Euroopa Komisjoni piiriüleses koostöös Euroopa Parlamendi ja nõukogu määruse (EL)2022/2065 IV peatükis sätestatu kohaselt.
§ 12^2. Terroristliku veebisisu eemaldamise korraldus
1)Euroopa Parlamendi ja nõukogu määruse (EL)2021/784 artiklis 3 sätestatud eemaldamiskorralduse annab ja artiklis 4 sätestatud piiriülest eemaldamiskorraldust kontrollib Kaitsepolitseiamet.
2)Euroopa Parlamendi ja nõukogu määruse (EL)2021/784 artikli 21 lõikes 1 sätestatud teabe kogub ja esitab Euroopa Komisjonile Siseministeerium.
§ 13. Riikliku järelevalve erimeetmed
 Pädev korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 49, 50, 51 ja 52 sätestatud riikliku järelevalve erimeetmeid korrakaitseseaduses sätestatud alusel ja korras.
§ 13^1. Tarbijakaitse ja Tehnilise Järelevalve Ameti õigus nõuda infoühiskonna teenuse piiramist
1)Kui infoühiskonna teenuse kaudu üldsusele levitatud teabega kihutatakse vihkamisele, vägivallale või diskrimineerimisele kodakondsuse, etnilise päritolu, keele, usutunnistuse või muude Eesti Vabariigi põhiseaduse §-s 12 nimetatud asjaolude tõttu, õhutatakse sõda või õigustatakse sõjakuritegusid ning kui see on vajalik riigi julgeoleku tagamiseks ja sellise teabe levitamise lõpetamiseks ning ohu tõrjumiseks puuduvad muud tõhusad võimalused, on Tarbijakaitse ja Tehnilise Järelevalve Ametil õigus teha infoühiskonna teenuse osutajale ettekirjutus ja nõuda infoühiskonna teenuse kaudu esitatava teabe kõrvaldamist või teabele juurdepääsu piiramist, arvestades käesoleva paragrahvi lõigetes 2 ja 3 sätestatud erisusi.
2)Internetiühendust pakkuv üldkasutatava elektroonilise side teenuse osutaja on kohustatud Tarbijakaitse ja Tehnilise Järelevalve Ameti ettekirjutuse alusel blokeerima ettekirjutuses nimetatud domeeninime talle kuuluvates nimeserverites.
3)Domeeniregistri haldaja ja domeeniregistri pidaja on kohustatud Tarbijakaitse ja Tehnilise Järelevalve Ameti ettekirjutuse alusel blokeerima juurdepääsu domeenile või kustutama ettekirjutuses nimetatud domeeninime registreeringu ning võimaldama ametil see domeeninimi registreerida enda nimele.
§ 13^2. Ebaseadusliku sisu vastu meetmete võtmise ja teabe esitamise korraldus
1)Korrakaitseorgani korraldus vahendusteenuse osutajale võtta meetmeid ebaseadusliku sisu vastu peab vastama Euroopa Parlamendi ja nõukogu määruse (EL)2022/2065 artikli 9 lõikes 2 sätestatud tingimustele.
2)Korrakaitseorgani korraldus vahendusteenuse osutajale anda konkreetset teavet konkreetse teenusesaaja kohta peab vastama Euroopa Parlamendi ja nõukogu määruse (EL)2022/2065 artikli 10 lõikes 2 sätestatud tingimustele.
§ 14. Sunniraha määr
1)Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär füüsilisele isikule 640 eurot ja juriidilisele isikule 100 000 eurot.
2)Euroopa Parlamendi ja nõukogu määrusest (EL)2022/2065 tuleneva ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär vahendusteenuse osutajast füüsilisele isikule viis protsenti tema eelmise kalendriaasta keskmisest päevasest sissetulekust ja juriidilisele isikule viis protsenti tema eelmise majandusaasta keskmisest päevasest ülemaailmsest käibest, arvutatuna alates asjaomases ettekirjutuses märgitud kuupäevast.
§ 15. Nõuetele mittevastava teabe edastamine
1)Käesolevas seaduses teenuse osutaja kohta antavale teabele, kommertsteadaandele ja selle edastamisele sätestatud nõuetele mittevastava infoühiskonna teenuse osutamise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 400 000 eurot.
§ 15^2. Euroopa Parlamendi ja nõukogu määruses (EL)nr 2019/1150 sätestatud nõuete täitmata jätmine
1)Euroopa Parlamendi ja nõukogu määruse (EL)nr 2019/1150 artiklites 11 ja 12 sätestatud nõuete täitmata jätmise eest 
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 400 000 eurot.
§ 15^3. Euroopa Parlamendi ja nõukogu määruses (EL)2022/2065 sätestatud kohustuste täitmata jätmine
1)Euroopa Parlamendi ja nõukogu määruse (EL)2022/2065 artiklites 9–14, 16–18, 20–23, 25–28, 30–32 ja 34–41 sätestatud nõuete täitmata jätmise eest – 
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni kuus protsenti tema eelmise majandusaasta ülemaailmsest käibest.
§ 15^4. Euroopa Parlamendi ja nõukogu määruses (EL)2022/2065 sätestatud aruandluskohustuse täitmata jätmine
1)Euroopa Parlamendi ja nõukogu määruse (EL)2022/2065 artiklites 15, 24 ja 42 sätestatud aruandluskohustuse täitmata jätmise või aruandes ebaõige, mittetäieliku või eksitava teabe esitamise eest –
karistatakse rahatrahviga kuni üks protsent selle füüsilise isiku eelmise kalendriaasta sissetulekust.
2)Sama teo eest, kui selle on toime pannud juriidiline isik, –
karistatakse rahatrahviga kuni üks protsent tema eelmise majandusaasta ülemaailmsest käibest.
§ 15^5. Euroopa Parlamendi ja nõukogu määruses (EL)2022/2065 sätestatud nõuete täitmise üle riikliku järelevalve teostamise takistamine
1)Euroopa Parlamendi ja nõukogu määruses (EL)2022/2065 sätestatud nõuete täitmise üle riikliku järelevalve teostamise takistamise eest, kui sellega ei võimaldata Tarbijakaitse ja Tehnilise Järelevalve Ametile juurdepääsu ruumidele või teabele, või ebaõige, mittetäieliku või eksitava teabe esitamise eest või ebaõigele, mittetäielikule või eksitavale teabele reageerimata jätmise või selle parandamata jätmise eest –
karistatakse rahatrahviga kuni üks protsent selle füüsilise isiku eelmise kalendriaasta sissetulekust.
2)Sama teo eest, kui selle on toime pannud juriidiline isik, –
karistatakse rahatrahviga kuni üks protsent tema eelmise majandusaasta ülemaailmsest käibest.
§ 15^6. Euroopa Parlamendi ja nõukogu määruse (EL)2021/784 artikli 3 lõigetes 3 ja 6 ning artikli 4 lõigetes 2 ja 7 sätestatud nõuete täitmata jätmine
1)Euroopa Parlamendi ja nõukogu määruse (EL)2021/784 artikli 3 lõigetes 3 ja 6 ning artikli 4 lõigetes 2 ja 7 sätestatud nõuete täitmata jätmise eest – 
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 400 000 eurot.
3)Käesoleva paragrahvi lõikes 2 sätestatud teo eest, kui see on pandud toime korduvalt või süstemaatiliselt, –
karistatakse rahatrahviga kuni neli protsenti veebimajutusteenuse pakkuja eelmise majandusaasta kogukäibest.
§ 15^7. Euroopa Parlamendi ja nõukogu määruse (EL)2021/784 artikli 14 lõikes 5 sätestatud nõuete täitmata jätmine
1)Euroopa Parlamendi ja nõukogu määruse (EL)2021/784 artikli 14 lõikes 5 sätestatud nõuete täitmata jätmise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 1200 eurot.
§ 15^8. Euroopa Parlamendi ja nõukogu määruse (EL)2021/784 artikli 5 lõigetes 1–3, 5 ja 6, artikli 6 lõikes 3, artiklites 7, 10 ja 11, artikli 15 lõikes 1 ning artiklis 17 sätestatud nõuete täitmata jätmine
1)Euroopa Parlamendi ja nõukogu määruse (EL)2021/784 artikli 5 lõigetes 1–3, 5 ja 6, artikli 6 lõikes 3, artiklites 7, 10 ja 11, artikli 15 lõikes 1 ning artiklis 17 sätestatud nõuete täitmata jätmise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 1200 eurot.
§ 16. Menetlus
2)Käesoleva seaduse §-des 15, 15^2 –15^5  ja 15^8  sätestatud väärtegude kohtuväline menetleja on vastavalt oma pädevusele Tarbijakaitse ja Tehnilise Järelevalve Amet.
3)Käesoleva seaduse §-des 15^6  ja 15^7  sätestatud väärtegude kohtuväline menetleja on vastavalt oma pädevusele Kaitsepolitseiamet.
§ 17. Tehnilise normi ja standardi seaduse muutmine
Vandetõlgi seadus
§ 1. Reguleerimisala
 Käesolev seadus sätestab vandetõlgi kutsetegevuse alused.
2. peatükk Vandetõlgi kutse ja kutsetegevus
§ 2. Vandetõlk
1)Vandetõlk on isik, kes osutab kutsetegevusena ametlikku dokumentide tõlkimise teenust ja täidab seaduses sätestatud juhtudel muid tõlkimisega seotud ülesandeid.
2)Eestis võib vandetõlgi kutsenimetuse all vandetõlgi kutsetegevusega tegeleda üksnes isik, kellele on käesolevas seaduses sätestatud alustel ja korras antud vandetõlgi kutse. Vandetõlgi kutset tõendab valdkonna eest vastutava ministri poolt väljastatud vandetõlgi kutsetunnistus, mille kohta on andmed avaldatud Justiitsministeeriumi veebilehel.
3)Vandetõlgi kutsetegevusega võib tegeleda ka välisriigis vandetõlgi kutse omandanud isik, kui tema kvalifikatsiooni on tunnustatud välisriigi kutsekvalifikatsiooni tunnustamise seaduse alusel.
§ 3. Vandetõlgi pädevus ja tõlkesuund
1)Vandetõlk on pädev tõlkima eesti keelest võõrkeelde või võõrkeelest eesti keelde (edaspidi tõlkesuund).
2)Isik on vandetõlgi kutsenimetuse all pädev tegelema vandetõlgi kutsetegevusega ainult sellel tõlkesuunal, mille kohta on talle antud vandetõlgi kutsetunnistus.
3)Kui isikule on antud vandetõlgi kutsetunnistus kahe või enama võõrkeelega seotud tõlkesuunal tegutsemiseks, loetakse, et ta on pädev tõlkima ka ühest kutsetunnistusel märgitud võõrkeelest teise kutsetunnistusel märgitud võõrkeelde.
§ 4. Vandetõlgi kutsenimetuse kasutamine
 Vandetõlgi kutsenimetus viitab vandetõlgi tõlkesuunale. Kui vandetõlk on pädev tõlkima mõlemal ühe võõrkeelega seotud tõlkesuunal, viitab tema kutsenimetus sellele võõrkeelele.
§ 5. Vandetõlgi kutsetegevus
1)Dokumentide tõlkimise teenuse osutamisel vandetõlk:
1)tõlgib dokumente (edaspidi vandetõlgi tõlge);
2)kinnitab vajaduse korral tõlgitava dokumendi ärakirja õigsust;
3)kinnitab vajaduse korral arvutivõrgu kaudu kasutatavast andmekogust saadud tõlgitava dokumendi väljatrüki õigsust.
2)Vandetõlk on kohustatud avaliku ülesande täitmise korras tõlkima:
1)Riigi Teatajas avaldatud seadusi võõrkeelde Riigi Teataja seaduse § 6 lõike 3 punkti 1 alusel;
2)Riigi Teatajas avaldatavaid välislepinguid eesti keelde Riigi Teataja seaduse § 6 lõike 3 punkti 2 alusel.
3)Vandetõlk peab oma kutsetegevuse raames nõustama isikuid dokumentide tõlkimisega seotud küsimustes.
4)Isiku soovil korraldab vandetõlk oma kutsetegevuse raames tõlgitava dokumendi või tõlke apostille’ga kinnitamise notari poolt.
§ 6. Vandetõlgi kõrvaltegevus
 Vandetõlgile on lubatud kõik kõrvaltegevused, mis ei kahjusta tema erapooletust ja väärikust ega usaldatavust vandetõlgi kutse suhtes, kui seadus ei sätesta teisiti.
§ 7. Vandetõlgi tõlke kohustuslikkus
1)Kõiki dokumente, mille tõlge peab välisriigi või Eesti õigusakti kohaselt olema ametlik või kinnitatud, tõlgivad Eestis üksnes vandetõlgid.
2)Käesoleva paragrahvi lõikes 1 sätestatut ei kohaldata, kui nimetatud tõlke on teinud välisriigi pädev ametiisik või kui kinnistusosakonnale ja registripidajale esitatava dokumendi on eesti keelde tõlkinud notar, kes on koostanud notariaalakti või -märke võõrkeeles tõestamisseaduse § 5 lõike 2 alusel.
3)Valdkonna eest vastutav minister võib kehtestada määrusega täpsemad nõuded ja korra vandetõlkidele käesoleva paragrahvi lõikes 1 sätestatud kohustuse täitmiseks.
§ 8. Vandetõlgi tõlge
1)Vandetõlgi tõlkega võtab vandetõlk vastutuse tõlke õigsuse eest.
2)Vandetõlk märgib tõlkele:
1)tõlkesuuna;
2)tõlke registreerimise numbri, aja ja koha;
3)oma nime, kutsenimetuse ja kutsetunnistuse numbri ning selle väljaandmise aja;
4)kontaktandmed;
5)muud vajalikud andmed.
3)Vandetõlk allkirjastab tõlke ja lisab sellele oma pitsati jäljendi.
4)Vandetõlgi tõlge võib olla vormistatud ka digitaalselt. Sellisel juhul asendab vandetõlgi allkirja ja pitsati jäljendit tema digitaalallkiri.
5)Vandetõlgi tõlke vormistamise täpsemad nõuded kehtestab valdkonna eest vastutav minister määrusega.
§ 9. Ärakirja ja väljatrüki kinnitamine
1)Käesoleva seaduse § 5 lõike 1 punktides 2 ja 3 nimetatud kinnitamisel on võrdne tähendus notariaalse kinnitamisega.
2)Käesoleva seaduse § 5 lõike 1 punktides 2 ja 3 nimetatud kinnitamistoimingute vormistamise korra kehtestab valdkonna eest vastutav minister määrusega.
§ 10. Õigus kasutada riigivapi kujutist
1)Vandetõlgil on Eesti Vabariigi väikese riigivapi kujutisega pitsat, millel on vandetõlgi nimi ja kutsenimetus.
2)Nõuded vandetõlgi pitsatile ning vandetõlgi pitsati kasutusele võtmise, hoidmise, kehtetuks tunnistamise ja kehtetu pitsati hävitamise korra kehtestab valdkonna eest vastutav minister määrusega.
§ 11. Saladuse hoidmise kohustus
1)Vandetõlk on kohustatud saladuses hoidma talle seoses vandetõlgi kutsetegevusega teatavaks saanud andmed. See kohustus jääb püsima ka pärast vandetõlgi kutse äravõtmist.
2)Saladuse hoidmise kohustus laieneb ka vandetõlgi abipersonalile ja teistele isikutele, kellel on juurdepääs käesoleva paragrahvi lõikes 1 nimetatud andmetele.
3)Isik, kelle ülesandel vandetõlk tõlke tegi, või tema õigusjärglane või esindaja võib oma kirjaliku nõusoleku alusel vabastada vandetõlgi saladuse hoidmise kohustusest.
4)Saladuse hoidmise kohustuse rikkumiseks ei peeta andmete avaldamist:
1)kohtule;
2)kohtuvälisele menetlejale, uurimisasutusele ja prokuratuurile väärteo- või kriminaalmenetluses;
3)käesoleva seaduse § 28 alusel järelevalvet teostavatele isikutele;
4)muudele isikutele, kellel on seadusest tulenevalt õigus andmeid saada või kellele andmete avaldamine on seadusest tuleneva ülesande täitmiseks põhjendatult vajalik.
§ 12. Vandetõlgi andmete esitamine
1)Vandetõlk teeb Justiitsministeeriumile teatavaks oma tegevuskoha aadressi, vastuvõtuajad, sidevahendite numbrid ja muud vajalikud andmed ning teatab viivitamata nende andmete muutumisest.
2)Justiitsministeerium peab vandetõlkide nimekirja koos kutsetunnistuste andmetega ja teeb selle avalikkusele kättesaadavaks oma veebilehel koos käesoleva paragrahvi lõikes 1 nimetatud andmetega.
3)Käesoleva seaduse § 2 lõikes 3 nimetatud isiku kohta teeb Justiitsministeerium avalikkusele kättesaadavaks need andmed, mida ta on avaldamiseks esitanud.
§ 13. Vandetõlgi tegevuskoht
 Vandetõlgi tegevuskoht on Eesti.
§ 14. Vandetõlgi tasu
1)Vandetõlgi tasu käesoleva seaduse § 5 lõigetes 1 ja 4 nimetatud toimingute eest on kokkuleppeline. Tasu lepitakse vandetõlgi ja teenuse taotleja vahel kokku kirjalikku taasesitamist võimaldavas vormis enne teenuse osutamist.
2)Käesoleva paragrahvi lõikes 1 sätestatud vorminõude järgimata jätmine ei too kaasa vandetõlgi teenuse osutamise aluseks oleva kokkuleppe tühisust.
3)Käesoleva seaduse § 5 lõikes 2 nimetatud tõlketööde määramise ja täitmise korra ning tasumäärad kehtestab valdkonna eest vastutav minister määrusega.
4)Käesoleva seaduse § 5 lõikes 3 nimetatud tegevus on vandetõlgi kutsetegevusega kaasnev kohustus ja selle eest vandetõlk eraldi tasu ei saa.
§ 15. Vandetõlgi vastutus
1)Vandetõlk vastutab isiklikult oma kutsetegevuses süüliselt tekitatud varalise kahju eest.
2)Kokkulepe, mis välistab vandetõlgi vastutuse tahtluse või raske hooletusega tekitatud kahju eest, on tühine.
3. peatükk Vandetõlgi kutse andmine, kutsetegevuse peatamine ja kutse äravõtmine
§ 16. Vandetõlgile esitatavad nõuded
Vandetõlgiks võib saada isik:
1)kes on teovõimeline;
2)kes on omandanud vähemalt riiklikult tunnustatud bakalaureusekraadi või sellele vastava kvalifikatsiooni Eesti Vabariigi haridusseaduse § 28 lõike 2^2  tähenduses või sellele vastava välisriigi kvalifikatsiooni;
3)kellelt ei ole vandetõlgi kutse ära võetud käesoleva seaduse § 24 lõike 1 punkti 5 või lõike 2 punkti 1 või § 28 lõike 3 punkti 3 alusel;
4)kellel ei ole karistatust tahtlikult toimepandud kuriteo eest, mis kahjustaks vandetõlgi kutse usaldusväärsust;
5)kes on aus ja kõlbeline.
§ 17. Vandetõlgi eksam ja korduseksam
1)Vandetõlgi eksam (edaspidi ka eksam)on vandetõlgi kutsetegevuseks vajalike teadmiste, oskuste ja isiksuseomaduste kontroll.
2)Eksam koosneb õigus- ja keeleteadmiste kirjalikust kontrollimisest ning kutsesobivusvestlusest.
3)Eksamil õigus- või keeleteadmiste kontrollimise eksamiosas negatiivse tulemuse saanud isikul on õigus sooritada selles eksamiosas korduseksam tingimusel, et eksamil saadud punktide arv ei olnud väiksem, kui on sätestatud käesoleva paragrahvi lõike 5 alusel kehtestatud määruses.
4)Eksami ja korduseksami korraldab Justiitsministeerium vastavalt vajadusele.
5)Vandetõlgi eksami ja korduseksami läbiviimise ning hindamise korra kehtestab valdkonna eest vastutav minister määrusega.
6)Vandetõlgi eksami ja korduseksami tulemus kehtib kolm aastat selle sooritamisest.
§ 18. Vandetõlgi eksamile ja korduseksamile lubamine
1)Eksamil osalemiseks esitab isik vandetõlgi eksami komisjonile (edaspidi ka eksamikomisjon)kirjaliku avalduse, milles kinnitab, et ta vastab käesoleva seaduse §-s 16 nimetatud tingimustele.
2)Eksamikomisjon lubab isiku eksamile, kui ei ole alust eeldada, et isik ei vasta käesoleva seaduse §-s 16 nimetatud tingimustele.
3)Vandetõlgi eksamile ja korduseksamile lubamise täpsemad tingimused kehtestab valdkonna eest vastutav minister määrusega.
§ 19. Vandetõlgi eksami komisjon
1)Eksamikomisjon:
1)otsustab eksamile lubamise;
2)viib läbi eksami;
3)esitab valdkonna eest vastutavale ministrile eksamitulemused, mis on aluseks vandetõlgi kutse andmisele.
2)Eksamikomisjoni liikmeks võib nimetada:
1)asjakohase võõrkeele asjatundja;
2)asjakohast võõrkeelt emakeelena rääkiva isiku;
3)eesti keele asjatundja;
4)õigusteadmistega isiku;
5)asjakohasel tõlkesuunal vandetõlgi kutse saanud isiku;
6)Justiitsministeeriumi ametniku.
3)Valdkonna eest vastutav minister nimetab käesoleva paragrahvi lõikes 2 nimetatud isikute hulgast eksamikomisjoni liikmed ja komisjoni esimehe iga kord enne eksami toimumist.
4)Vandetõlgi eksami komisjoni töökorra kehtestab valdkonna eest vastutav minister määrusega.
§ 20. Vandetõlgi kutse andmine
1)Valdkonna eest vastutav minister annab käskkirjaga vandetõlgi kutse käesoleva seaduse §-s 16 nimetatud tingimustele vastavale isikule, kes on sooritanud eksami, ja väljastab talle vandetõlgi kutsetunnistuse.
2)Vandetõlgi kutse saamiseks esitab isik valdkonna eest vastutavale ministrile kirjaliku taotluse.
3)Vandetõlgi kutsetunnistuse vormi ja kutsetunnistusele märgitavate andmete loetelu kehtestab valdkonna eest vastutav minister määrusega.
4)Enne vandetõlgi kutsetunnistuse saamist annab isik valdkonna eest vastutava ministri ees järgmise vande:
„Tõotan oma au ja teadmiste juures olla truu Eesti Vabariigile, järgida tema põhiseadust, tegutseda vandetõlgina ausalt, väärikalt ja erapooletult ning kõigi oma võimete kohaselt.”.
5)Kui eksami sooritanud isik ei ole esitanud taotlust vandetõlgi kutse saamiseks kolme aasta jooksul eksami toimumisest arvates, tuleb tal vandetõlgi kutse saamiseks sooritada uus eksam.
§ 21. Vandetõlgi kutsetegevuse alustamine
1)Isik võib tegeleda vandetõlgi kutsetegevusega pärast vandetõlgi kutsetunnistuse saamist ja käesoleva seaduse § 12 lõikes 1 sätestatud andmete avalikustamist Justiitsministeeriumi veebilehel.
2)Vandetõlgi kutse saanud isik peab vandetõlgi kutsetegevust alustama nelja kuu jooksul kutsetunnistuse väljastamisest arvates.
§ 22. Välisriigis omandatud vandetõlgi kvalifikatsiooni tunnustamine
1)Välisriigis vandetõlgi kutse omandanud isikul on õigus nõuda oma kvalifikatsiooni tunnustamist Eestis vastavalt välisriigi kutsekvalifikatsiooni tunnustamise seadusele.
2)Välisriigi kutsekvalifikatsiooni tunnustamise seaduse § 7 lõikes 2 sätestatud pädev asutus on Justiitsministeerium.
3)Välisriigis omandatud vandetõlgi kvalifikatsiooni hindab vandetõlgi kvalifikatsiooni tunnustamise komisjon välisriigi kutsekvalifikatsiooni tunnustamise seaduse §-s 17 sätestatud menetluse kohaselt.
4)Vandetõlgi kvalifikatsiooni tunnustamise komisjoni liikmed nimetab valdkonna eest vastutav minister.
5)Vandetõlgi kvalifikatsiooni tunnustamise komisjoni töökorra kehtestab valdkonna eest vastutav minister määrusega.
§ 23. Vandetõlgi kutsetegevuse peatamine
1)Valdkonna eest vastutav minister peatab vandetõlgi kutsetegevuse kindlaksmääratud tähtajaks järgmistel asjaoludel:
1)vandetõlgi taotlusel;
2)käesoleva seaduse § 28 lõike 3 punkti 2 alusel atesteerimisvajaduse otsustamisest kuni atesteerimistulemuste selgumiseni;
3)muul mõjuval põhjusel kuni mõjuva põhjuse äralangemiseni.
2)Valdkonna eest vastutav minister võib vandetõlgi kutsetegevuse peatada vandetõlgile kriminaalkorras süüdistuse esitamise korral kuni kriminaalasja lõpetamiseni või vandetõlgi õigeksmõistmiseni, kui esitatav süüdistus on seotud vandetõlgi kutsetegevusega.
3)Vandetõlgil, kelle kutsetegevus on peatatud, on keelatud teha käesoleva seaduse §-s 5 nimetatud toiminguid.
4)Vandetõlk, kelle kutsetegevus on peatatud käesoleva paragrahvi lõike 1 punkti 1 alusel, võib teha käesoleva seaduse § 5 lõikes 2 nimetatud toiminguid.
§ 24. Vandetõlgi kutse äravõtmine
1)Valdkonna eest vastutav minister võtab vandetõlgi kutse ära järgmistel asjaoludel:
1)vandetõlgi taotlusel;
2)kui vandetõlk ei vasta käesoleva seaduse §-s 16 nimetatud tingimustele;
3)käesoleva seaduse § 28 lõike 3 punkti 3 alusel;
4)kordusatesteerimisel atesteerimata jäämise korral või mõjuva põhjuseta kordusatesteerimisele ilmumata jäämise korral;
5)kui vandetõlgi suhtes on jõustunud süüdimõistev kohtuotsus vandetõlgi kutsetegevusega seotud kuriteo eest või muu süüdimõistev kohtuotsus, millega mõistetud karistus teeb võimatuks vandetõlgina tegutsemise.
2)Valdkonna eest vastutav minister võib vandetõlgi kutse ära võtta:
1)kui vandetõlgi suhtes on jõustunud süüdimõistev kohtuotsus tahtlikult toimepandud kuriteo eest ja vandetõlgi kutsetegevuse jätkamine ohustaks vandetõlgi kutse usaldusväärsust;
2)kui vandetõlk ei alusta kutsetegevust nelja kuu jooksul talle kutsetunnistuse väljastamisest arvates ja selleks puudub mõjuv põhjus;
3)kui vandetõlk tegeleb püsivalt tegevusega, mis ei ole vandetõlgile lubatud käesoleva seaduse §-s 6 sätestatu kohaselt;
4)kui ilmnevad muud asjaolud, mis teevad võimatuks vandetõlgina töötamise.
3)Isik, kellelt on ära võetud vandetõlgi kutse, on kohustatud Justiitsministeeriumile viivitamata üle andma vandetõlgi kutsetunnistuse.
4. peatükk Vandetõlgi kutsetegevuse registreerimine, statistiline aruandlus ja dokumentide säilitamine
§ 25. Vandetõlgi kutsetegevuse registreerimine
1)Vandetõlk registreerib kutsetegevuse raamatus käesoleva seaduse § 5 lõike 1 punktis 1 nimetatud toimingud.
2)Käesoleva seaduse § 5 lõike 1 punktides 2 ja 3 nimetatud toimingud registreerib vandetõlk koos käesoleva seaduse § 5 lõike 1 punktis 1 nimetatud toiminguga.
3)Vandetõlk, kelle kutse on ära võetud, annab oma kutsetegevuse raamatu üle Justiitsministeeriumile. Vandetõlgi surma korral teeb seda vandetõlgi pärija.
4)Vandetõlgi kutsetegevuse raamatu vormi, pidamise, üleandmise korra ja säilitamise tähtaja kehtestab valdkonna eest vastutav minister määrusega.
§ 26. Vandetõlgi statistiline aruandlus
1)Vandetõlk esitab igal aastal valdkonna eest vastutavale ministrile kutsetegevuse raamatusse kantud andmete põhjal statistilise aruande.
2)Käesoleva paragrahvi lõikes 1 nimetatud statistilises aruandes kajastatavate andmete loetelu ning aruande esitamise aja ja vormi kehtestab valdkonna eest vastutav minister määrusega.
§ 27. Vandetõlgi kutsetegevusega seotud teabekandjad
1)Vandetõlk hoiab oma kutsetegevusega seotud teabekandjad lahus muudest tema valduses olevatest andmekandjatest viisil, mis välistab nende kaotsimineku või rikkumise.
2)Vandetõlgile tõlkimise käigus esitatud teabekandjate tagastamise korra vandetõlgi kutse äravõtmise ja vandetõlgi surma või raske haiguse korral kehtestab valdkonna eest vastutav minister määrusega.
5. peatükk Järelevalve
§ 28. Riiklik järelevalve vandetõlgi kutsetegevuse üle
1)Riiklikku järelevalvet vandetõlgi kutsetegevuse üle teostab Justiitsministeerium.
2)Vandetõlk on kohustatud esitama järelevalve teostamiseks vajalikud andmed ja dokumendid.
3)Käesoleva paragrahvi lõikes 1 nimetatud järelevalve teostamise tulemusena võib:
1)järelevalve teostaja teha vandetõlgile ettekirjutuse seaduses sätestatud kohustuse täitmata jätmise või puuduliku täitmise kohta, sealhulgas nõuda kohustuse nõuetekohast täitmist teatud aja jooksul;
2)valdkonna eest vastutav minister otsustada vandetõlgi atesteerimise vajaduse, kui järelevalve tulemusel tuvastatud asjaolud annavad alust arvata, et vandetõlgi oskused või teadmised vajavad kontrollimist;
3)valdkonna eest vastutav minister otsustada vandetõlgi kutse äravõtmise, kui vandetõlk käesoleva lõike punktis 1 sätestatud ettekirjutuse tegemisest hoolimata ei täida seaduses sätestatud kohustust või täidab seda puudulikult.
4)Valdkonna eest vastutav minister võib määrusega kehtestada järelevalve teostamise täpsema korra.
§ 29. Vandetõlgi atesteerimine
1)Atesteerimisvajaduse otsustamisel kuulab valdkonna eest vastutav minister ära vandetõlkide kutseühenduse arvamuse.
2)Vandetõlki võib atesteerida, kui viimasest atesteerimisest on möödunud vähemalt kolm aastat.
3)Atesteerimine seisneb vandetõlgi oskuste ja teadmiste kontrollimises. Atesteerimise viib läbi vähemalt kolmeliikmeline atesteerimiskomisjon.
4)Atesteerimiskomisjoni liikmeteks võib nimetada käesoleva seaduse § 19 lõikes 2 nimetatud isikud. Atesteerimiskomisjoni liikmed nimetab valdkonna eest vastutav minister.
5)Vandetõlgi atesteerimise korra ning atesteerimiskomisjoni töökorra kehtestab valdkonna eest vastutav minister määrusega.
6. peatükk Rakendussätted
1. jagu Üleminekusätted
§ 30. Vandetõlgi tõlke võrdsustamine kinnitatud tõlkega
 Vandetõlgi tõlge on võrdsustatud kinnitatud tõlkega käesoleva seaduse jõustumiseni kehtinud vandetõlgi seaduse § 2 lõike 1 tähenduses.
§ 31. Vandetõlgi tõlke kohustuslikkus eesti keelest võõrkeelde tõlkimisel
1)Alates 2015. aasta 1. jaanuarist kuni käesoleva seaduse § 7 jõustumiseni tõlgib eesti keelest võõrkeelde dokumente, mille tõlge peab välisriigi õigusakti kohaselt olema ametlik või kinnitatud, üksnes vandetõlk.
2)Käesoleva paragrahvi lõikes 1 sätestatut ei kohaldata, kui nimetatud tõlke on teinud välisriigi pädev ametiisik.
3)Valdkonna eest vastutav minister võib kehtestada määrusega täpsemad nõuded ja korra vandetõlkidele käesoleva paragrahvi lõikes 1 sätestatud kohustuse täitmiseks.
§ 32. Uute kutsetunnistuste väljastamine
1)Enne käesoleva seaduse jõustumist ametisse nimetatud vandetõlkidele väljastab justiitsminister uued kutsetunnistused ühe kuu jooksul käesoleva seaduse jõustumisest arvates.
2)Enne käesoleva seaduse jõustumist väljastatud ametitunnistused kehtivad kuni uute kutsetunnistuste väljastamiseni.
2. jagu Seaduste muutmine ja kehtetuks tunnistamine
Vabariigi Valitsuse reglement
§ 1. Reguleerimisala
Vabariigi Valitsuse reglement sätestab Vabariigi Valitsuse töö kavandamise, Vabariigi Valitsusele arutamiseks ja otsustamiseks esitatavad küsimused, eelnõude ja muude küsimuste ettevalmistamise, Vabariigi Valitsuse istungite läbiviimise, valitsuskomisjonide moodustamise ja lõpetamise, valitsuskommunikatsiooni ning Vabariigi Valitsuse või ministri ametisse astumise ja ametist lahkumise.
§ 2. Vabariigi Valitsuse töö kavandamine
1)Vabariigi Valitsus kavandab oma tööd tegevusprogrammi abil.
2)Tegevusprogrammi koostab Riigikantselei peaministri juhiste ja ministrite ettepanekute alusel.
3)Tegevusprogrammi kinnitab Vabariigi Valitsus peaministri ettepaneku alusel.
§ 3. Vabariigi Valitsusele arutamiseks ja otsustamiseks esitatavad küsimused
1)Vabariigi Valitsusele esitatakse arutamiseks ja otsustamiseks:
1)seaduste ja Riigikogu otsuste eelnõud;
2)Vabariigi Valitsuse määruste ja korralduste eelnõud;
3)seisukohad ja ülevaated Euroopa Liidu asjade kohta;
4)olulise tähtsusega sise- või välispoliitilised küsimused;
5)muud seadusest või teistest õigusaktidest tulenevad Vabariigi Valitsuse pädevusse kuuluvad küsimused.
2)Minister võib oma pädevusse kuuluvaid küsimusi esitada Vabariigi Valitsusele arutamiseks ja seisukoha kujundamiseks. Otsuse küsimuse istungi päevakorda arvamise kohta teeb peaminister.
3)Peaminister võib nõuda ministrilt tema pädevusse kuuluvate küsimuste esitamist Vabariigi Valitsusele arutamiseks.
4)Riigikantselei määrab Euroopa Liidu koordinatsioonikogu ettepanekul Euroopa Liidu asjad, mis tuleb esitada Vabariigi Valitsusele.
2. peatükk Eelnõude ja muude küsimuste ettevalmistamine
§ 4. Koostöö ja kaasamine
1)Ministri otsustatava või Vabariigi Valitsusele esitatava küsimuse ettevalmistaja teeb aegsasti koostööd ministeeriumide ja Riigikantseleiga ning vajaduse korral teiste asjaomaste avalik-õiguslike institutsioonide ja üleriigilise kohaliku omavalitsuse üksuste liiduga.
2)Eelnõu või muu küsimuse ettevalmistamisse kaasatakse asjassepuutuvad huvirühmad vastavalt kaasamise heale tavale, mille kinnitab Vabariigi Valitsus. Kaasamise hea tava avaldatakse Vabariigi Valitsuse veebilehel.
§ 5. Mõjude hindamine
1)Seaduseelnõude, strateegiliste arengukavade ja „Vabariigi Valitsuse seaduse” § 20^1  lõigetes 1 ja 2 nimetatud Eesti seisukohtade ettevalmistamisel, samuti ministri otsustatava või Vabariigi Valitsusele esitatava muu olulise küsimuse väljatöötamisel tuleb hinnata nende mõjusid.
2)Mõjude hindamisel lähtutakse mõjude hindamise metoodikast, mille kinnitab Vabariigi Valitsus.
§ 6. Kooskõlastamine
1)Enne ministri määruse andmist või õigusakti eelnõu või muu küsimuse Vabariigi Valitsusele esitamist kooskõlastatakse see teiste ministeeriumide ja Riigikantseleiga, kui neile on eelnõus ette nähtud kohustusi või kui esitatav eelnõu puudutab nende valitsemisala või ülesandeid. Seaduse ja Riigikogu otsuse eelnõu kooskõlastatakse Justiitsministeeriumiga. Eelnõu, mis puudutab kohaliku omavalitsuse üksuse õigusi, kohustusi ja ülesandeid või kohaliku elu korraldust, kooskõlastatakse üleriigilise kohaliku omavalitsuse üksuste liiduga.
3)Rahandusministeerium annab õigusaktide eelnõude ja muude küsimuste korral hinnangu ka nende rakendamisega kaasnevate kulude ja tulude kohta.
4)Kooskõlastamisel kontrollib asjaomane ministeerium muu hulgas ka oma valitsemisalasse kuuluvas osas eelnõu või muu küsimuse ettevalmistamisel tehtud mõjude hindamist.
4^1)Justiitsministeerium kontrollib seaduse ja Riigikogu otsuse eelnõu kooskõlastamisel ka eelnõu vastavust hea õigusloome ja normitehnika eeskirja nõuetele.
5)Seaduse ja Riigikogu otsuse eelnõu esitatakse Justiitsministeeriumile kooskõlastamiseks pärast selle lõigetes 1 ja 4^1  nimetatud korras kooskõlastamist, kooskõlastamisel saadud arvamuste läbivaatamist ja vajaduse korral eelnõu parandamist, et enne eelnõu Vabariigi Valitsusele esitamist kontrollida lõplikult selle vastavust hea õigusloome ja normitehnika eeskirjale.
6)Euroopa Liidu asjad arutatakse enne nende esitamist Vabariigi Valitsusele läbi Euroopa Liidu koordinatsioonikogus, mille täpsemad ülesanded, õigused, koosseisu ja töökorra kinnitab Vabariigi Valitsus korraldusega.
§ 7. Kooskõlastamise tähtaeg
1)Eelnõu või muu küsimuse kooskõlastamiseks antakse piisav tähtaeg, mis on vajalik asja sisuliseks läbivaatamiseks. Eelnõu või muu küsimus kooskõlastatakse või jäetakse põhjendatult kooskõlastamata üldjuhul viieteistkümne tööpäeva jooksul. Põhjendatud juhtudel võib kooskõlastamiseks esitaja poolt või kooskõlastaja taotlusel tähtaega muuta.
1^1)Paragrahvi 6 lõikes 5 nimetatud juhul kooskõlastab Justiitsministeerium eelnõu üldjuhul kümne tööpäeva jooksul. Põhjendatud juhtudel võib tähtaega muuta, kui kooskõlastamiseks esitaja või kooskõlastaja on seda taotlenud.
2)Euroopa Liidu asjad kooskõlastatakse üldjuhul kolme tööpäeva jooksul.
3)Ministri määruse eelnõu kooskõlastamise tähtaeg on üldjuhul kümme tööpäeva.
4)Kui kooskõlastaja ei ole lõigetes 1–3 sätestatud tähtaja jooksul eelnõu või muud küsimust kooskõlastanud või jätnud seda põhjendatult kooskõlastamata, loetakse eelnõu või muu küsimus kooskõlastatuks.
§ 8. Kooskõlastamisel esitatud ettepanekute arvestamine ja eriarvamuste lahendamine
1)Eelnõu ja muud küsimuse ettevalmistamiseks vajalikud dokumendid parandatakse kooskõlastamisel esitatud ettepanekute põhjal. Kooskõlastamisel ilmnenud eriarvamuste korral arutatakse need läbi ettepaneku esitanud ministeeriumiga ja püütakse koos jõuda ühisele seisukohale.
2)Kui lõikes 1 nimetatud viisil ei jõuta ühisele seisukohale, siis arutavad ministeeriumidevahelised eriarvamused läbi ja püüavad neid lahendada kantslerid. Kui kantslerid ei jõua vaidlusalustes küsimustes ühisele seisukohale, tuleb need läbi arutada asjaomaste ministrite vahel.
3)Kooskõlastamisel ilmnenud ministeeriumidevahelised eriarvamused esitatakse Vabariigi Valitsusele alles seejärel, kui asjaomased ministrid ei ole ühisele seisukohale jõudnud.
§ 9. Arvamuse kujundamine Riigikogus algatatud eelnõu kohta
Vabariigi Valitsusele arvamuse andmiseks saadetud Riigikogu liikme, fraktsiooni või komisjoni algatatud eelnõu edastab Riigikantselei seisukoha esitamiseks asjaomastele ministeeriumidele, määrates ühtlasi vastutava ministeeriumi ja seisukoha esitamise tähtpäeva.
§ 10. Dokumentide vastavus nõuetele
1)Vabariigi Valitsusele esitatavale eelnõule või muule küsimusele lisatakse Vabariigi Valitsuse istungi protokolli märgitava otsuse eelnõu.
2)Vabariigi Valitsusele esitatavale eelnõule või muule küsimusele lisatakse seda selgitav sisukokkuvõte.
3)Vabariigi Valitsusele esitatav õigusakti eelnõu peab olema kooskõlas põhiseaduse ja teiste seadustega, vastama seadusega ja Vabariigi Valitsuse määrusega kehtestatud nõuetele ning olema normitehniliselt, keeleliselt ja terminoloogiliselt korrektne.
4)Seaduse eelnõule lisatakse seletuskiri, mis vastab seaduse eelnõu seletuskirja nõuetele, muude eelnõude või küsimuste seletuskirja koostamisel võetakse aluseks Vabariigi Valitsuse kehtestatud normitehnilised nõuded määruse eelnõu seletuskirja kohta.
5)Peale lõigetes 1–4 ettenähtud dokumentide lisatakse või tehakse muul moel kättesaadavaks muud dokumendid, mis on vajalikud küsimuse otsustamiseks.
6)Kui Vabariigi Valitsusele esitatud eelnõus või muus küsimuses on vaja teha sisulisi, keelelisi või normitehnilisi parandusi, teeb need Riigikantselei koostöös eelnõu või muu küsimuse ettevalmistajaga või asjaomane ministeerium.
§ 11. Küsimuste esitamine Vabariigi Valitsusele arutamiseks ja otsustamiseks
1)Vabariigi Valitsusele esitatavad eelnõud ja muud küsimused tuleb esitada piisavalt varakult, et enne arutelu oleks võimalik need mõistliku aja jooksul sisuliselt läbi vaadata. Üldjuhul esitatakse dokumendid Riigikantseleile vähemalt seitse kalendripäeva enne Vabariigi Valitsuse istungi toimumise päeva.
2)Euroopa Liidu asjad esitatakse Riigikantseleile vähemalt neli kalendripäeva enne Vabariigi Valitsuse istungi toimumise päeva, seisukohad Euroopa Liidu kohtumiste ja arutelude päevakorras olevate küsimuste kohta esitatakse Riigikantseleile vähemalt kaks kalendripäeva enne Vabariigi Valitsuse istungi toimumise päeva.
3)Kui küsimuse Vabariigi Valitsusele esitaja soovib küsimuse kiiret arutamist Vabariigi Valitsuse istungil ja esitab dokumendid lõigetes 1 ja 2 nimetatud tähtajast hiljem, tuleb dokumentide esitamisel põhjendada, miks on vajalik küsimuse kiire arutamine, miks ei olnud võimalik eelnõu esitada piisavalt varakult ja millised võivad olla tagajärjed, kui küsimust ei arutata kiireloomulisena.
4)Eelnõud ja muud küsimused esitab Vabariigi Valitsusele peaminister või asjaomane minister. Riigikantselei pädevuses olevad küsimused võib peaministri volitusel esitada Vabariigi Valitsusele arutamiseks ja otsustamiseks riigisekretär.
5)Minister võib otsustada, et Vabariigi Valitsusele esitatavaid dokumente võib allkirjastada tema volitatud ametnik või et need kinnitatakse ministeeriumi digitaalse templiga. Selliselt allkirjastatud või kinnitatud dokumente käsitatakse ministri esitatud dokumentidena. Peaministri esitatavad dokumendid võib allkirjastada riigisekretär või tema volitusel Riigikantselei ametnik.
6)Küsimuse Vabariigi Valitsusele esitaja võib Vabariigi Valitsusele esitatavad dokumendid tunnistada „Avaliku teabe seaduses” sätestatud alustel ja korras asutusesiseseks kasutamiseks.
7)Riigikantselei tagab Vabariigi Valitsusele esitatud eelnõude ja muude küsimuste nõuetekohase ettevalmistamise ja korraldab vajaduse korral otsustamisele eelnevat ministeeriumidevahelist koostööd.
8)Eelnõud ja muud küsimused arutatakse enne nende Vabariigi Valitsuse istungi päevakorda arvamist läbi kantslerite nõupidamisel, mille kutsub kokku ja mida juhib riigisekretär.
§ 12. Kandidaatide esitamine Euroopa Liidu institutsioonidesse, komiteedesse ja asutustesse
Kandidaadid Euroopa Liidu institutsioonidesse, komiteedesse ja asutustesse esitatakse Vabariigi Valitsusele otsustamiseks järgmiselt:
1)Euroopa Komisjoni liikme kandidaadi esitab peaminister;
2)Euroopa Kohtu kohtuniku kandidaadi, kohtujuristide kandidaadid ja üldkohtu kohtuniku kandidaadi esitab välissuhtlemise valdkonna eest vastutav minister kooskõlastatult justiitsvaldkonna eest vastutava ministriga, kuulanud ära Riigikohtu esimehe, õiguskantsleri ja riigisekretäri arvamuse;
3)kontrollikoja liikme kandidaadi esitab rahandusvaldkonna eest vastutav minister, kuulanud ära riigikontrolöri arvamuse;
4)majandus- ja sotsiaalkomitee seitsme liikme kandidaadid esitab sotsiaalvaldkonna eest vastutav minister kooskõlastatult majandusvaldkonna eest vastutava ministriga ja teiste asjaomaste ministritega, kuulanud ära asjaomaste valitsusväliste organisatsioonide ettepanekud;
5)regioonide komitee seitsme liikme kandidaadid esitab regionaalvaldkonna eest vastutav minister, kuulanud ära üleriigilise kohaliku omavalitsuse üksuste liidu arvamuse;
6)Euroopa Aatomienergiaühenduse teadus- ja tehnikakomitee liikme kandidaadi esitab haridus- ja teadusvaldkonna eest vastutav minister kooskõlastatult energeetikavaldkonna eest vastutava ministriga;
7)Euroopa Aatomienergiaühenduse tarneagentuuri nõuandva komitee liikme kandidaadi esitab energeetikavaldkonna eest vastutav minister kooskõlastatult välissuhtlemise valdkonna eest vastutava ministriga;
8)Euroopa prokuröri kandidaadid esitab justiitsvaldkonna eest vastutav minister.
§ 13. Vabariigi Valitsuse liikmete nõupidamine
1)Peaminister võib kokku kutsuda Vabariigi Valitsuse liikmete nõupidamise (valitsuskabineti nõupidamine).
2)Valitsuskabineti nõupidamise päevakorra ning läbiviimise aja ja koha või viisi otsustab peaminister.
3)Riigikantselei tagab valitsuskabineti nõupidamisel osalejatele päevakorrapunkti arutamiseks vajalike dokumentide kättesaadavaks tegemise ja nõupidamise kokkuvõtte koostamise.
4)Valitsuskabineti nõupidamine on kinnine ning nõupidamise kokkuvõtted tunnistatakse „Avaliku teabe seaduses” sätestatud alustel ja korras asutusesiseseks kasutamiseks, kui nõupidamisel ei otsustata teisiti.
3. peatükk Vabariigi Valitsuse istung
§ 14. Vabariigi Valitsuse istungi kokkukutsumine
Vabariigi Valitsuse istungi kutsub kokku peaminister.
§ 15. Istungi toimumise aeg, koht ja viis
1)Vabariigi Valitsuse istungid toimuvad neljapäeviti algusega kell 10 Vabariigi Valitsuse asukohas Tallinnas Stenbocki majas Rahukohtu 3, kui peaminister ei otsusta teisiti.
3)Peaministri otsusel võib Vabariigi Valitsuse istungi viia läbi sidevahendite kaudu. Vabariigi Valitsuse liikmete seisukohtade ning õiguskantsleri ja tema ülesannetesse kuuluvais asjus ka riigikontrolöri arvamuse väljaselgitamise korraldab Riigikantselei.
§ 16. Vabariigi Valitsuse istungi päevakord
1)Vabariigi Valitsuse istungi päevakorra otsustab peaminister.
2)Peaminister otsustab päevakorra üldjuhul üks päev enne istungi toimumist.
4)Peaministri otsusel võib lõpetada küsimuse istungiks ettevalmistamise Riigikantseleis. Sellest teavitatakse asja ette valmistanud ministeeriumi.
5)Riigikantselei teeb Vabariigi Valitsuse istungi päevakorra ja päevakorrapunkti arutamiseks vajalikud dokumendid viivitamata ministritele ja teistele asjaomastele isikutele kättesaadavaks.
§ 17. Vabariigi Valitsuse istungil osalemine
1)Vabariigi Valitsus on otsustusvõimeline, kui istungist võtab osa peale peaministri vähemalt pool valitsuse koosseisust.
2)Vabariigi Valitsuse istungist võtab peale Vabariigi Valitsuse liikmete sõnaõigusega osa riigisekretär, sõnaõigusega võib osa võtta õiguskantsler ja oma ülesannetesse kuuluvais asjus riigikontrolör.
3)Minister võib Vabariigi Valitsuse istungilt puududa ainult peaministri nõusolekul, välja arvatud Riigikogu või Euroopa Liidu Nõukogu istungil osalemise korral, millest teavitatakse Riigikantseleid.
4)Minister, kellel ei ole võimalik Vabariigi Valitsuse istungil osaleda, tagab, et tema seisukohti esitab peaministri määratud asendav minister. Kui ministrile ei ole asendajat määratud, tagab minister, et tema seisukohti esitab vajaduse korral teine minister.
§ 18. Otsuste tegemine Vabariigi Valitsuse istungil
1)Vabariigi Valitsus teeb oma otsused peaministri või asjaomase ministri ettepanekul.
2)Vabariigi Valitsuse otsused tehakse istungil osalevate Vabariigi Valitsuse liikmete häälteenamusega.
3)Kui ükski Vabariigi Valitsuse liige hääletamist ei nõua, loetakse otsus vastuvõetuks ühehäälselt.
4)Vabariigi Valitsuse liikme põhjendatud taotlusel lükatakse küsimuse otsustamine edasi.
§ 19. Istungi protokoll ja salvestis
1)Vabariigi Valitsuse istungeid protokollib ja salvestab Riigikantselei.
2)Vabariigi Valitsuse istungi protokoll koostatakse ja tehakse kättesaadavaks esimesel võimalusel.
3)Salvestistega võivad riigisekretäri või tema volitatud isiku loal tutvuda ametnikud oma ametiülesannete täitmiseks.
§ 20. Vabariigi Valitsuse õigusaktide allakirjutamine ja nendest teavitamine
1)Vabariigi Valitsuse määrusi ja korraldusi võib anda elektrooniliselt.
2)Vabariigi Valitsuse õigusaktid saavad kuupäeva ja numbri peaministri allkirja andmise päeval.
3)Riigikantselei teavitab Vabariigi Valitsuse õigusaktist pärast selle allakirjutamist viivitamata õigusakti eelnõu ettevalmistanud ministeeriumi ja teisi riigiasutusi või ametiisikuid, kelle teavitamine on õigusaktiga ette nähtud või kellele tulenevad Vabariigi Valitsuse õigusaktist konkreetsed kohustused.
§ 21. Seaduse eelnõude, Euroopa Liidu asjade ja muude küsimuste Riigikogule esitamine ning Vabariigi Valitsuse esindamine Riigikogus
1)Vabariigi Valitsuses heakskiidetud seaduse eelnõu, Euroopa Liidu asja või muu küsimuse ja seletuskirja esitab Riigikogule Riigikantselei.
2)Vabariigi Valitsus otsustab seaduse eelnõu või Riigikogu otsuse eelnõu heakskiitmisel, kes ministritest esindab Vabariigi Valitsust eelnõu menetlemisel Riigikogus.
3)Vabariigi Valitsuse algatatud seaduse eelnõus Riigikogu menetluse käigus tehtavad põhimõttelise tähtsusega muudatused esitab eelnõu esindav minister seisukoha kujundamiseks Vabariigi Valitsusele.
4)Vabariigi Valitsuse kirjaliku arvamuse Riigikogus algatatud eelnõu kohta esitab Riigikogu juhtivkomisjonile Vabariigi Valitsuse määratud minister. Kui Vabariigi Valitsus loobub arvamuse andmisest, teatab sellest Riigikogu juhatusele riigisekretär.
§ 22. Eelnõu Riigikogu menetlusest tagasivõtmine
1)Vabariigi Valitsuse algatatud eelnõu Riigikogu menetlusest tagasivõtmine otsustatakse peaministri või esindava ministri ettepanekul Vabariigi Valitsuse istungil.
2)Kui Vabariigi Valitsus ei jõua eelnõu Riigikogu menetlusest tagasivõtmise kohta seisukohta kujundada, võib esindav minister peaministri nõusolekul eelnõu Riigikogu menetlusest tagasi võtta. Minister esitab sellekohase informatsiooni järgmisele Vabariigi Valitsuse istungile.
4. peatükk Valitsuskomisjonid
§ 23. Valitsuskomisjoni moodustamine ja lõpetamine
1)„Vabariigi Valitsuse seaduse” alusel moodustatakse Vabariigi Valitsuse pädevuses olevate küsimuste läbitöötamiseks valitsuskomisjon. Valitsuskomisjoni moodustamiseks teeb ettepaneku Vabariigi Valitsuse liige.
2)Uue valitsuse ametisse astumisel loetakse lõikes 1 nimetatud valitsuskomisjonid lõppenuks, kui valitsus ei otsusta ametisse astumisest kolme kuu jooksul teisiti.
5. peatükk Valitsuskommunikatsioon
§ 24. Valitsuskommunikatsioon
1)Riigikantselei tagab koostöös ministeeriumidega avalikkuse ühtse ja avatud teavitamise Vabariigi Valitsuse otsustest ja tegevusest.
2)Ministeeriumid teavitavad aegsasti Riigikantseleid oma valitsemisalas Vabariigi Valitsuse pädevusse kuuluvatest küsimustest, mis vajavad avalikkuse teavitamist.
3)Riigikantselei võib anda valitsuskommunikatsiooni korraldamiseks juhiseid.
6. peatükk Vabariigi Valitsuse või ministri ametisse astumine ja ametist lahkumine
§ 25. Peaministrikandidaadi ja ametist lahkuva peaministri toetamine
1)Vabariigi Presidendilt Vabariigi Valitsuse moodustamise ülesande saanud peaministrikandidaadi toetamise tagab Riigikantselei. Ministeeriumid tagavad selleks vajaliku abi ja teabe.
2)Riigikantselei tagab ametist lahkuva peaministri toetamise kuni kümne tööpäeva jooksul pärast uue valitsuse ametisse astumist.
§ 26. Vabariigi Valitsuse või ministri ametivande andmine
1)Vabariigi Valitsuse või ministri ametivande andmise korraldab riigisekretär.
2)Ametivande andmise järel informeerib riigisekretär ametisse astunud Vabariigi Valitsuse liikmeid Vabariigi Valitsuse töökorraldusest.
§ 27. Ministri ametisse astumine
Ministeeriumi kantsler annab ametisse astuvale ministrile ülevaate ministeeriumi ja tema valitsemisala strateegilistest eesmärkidest ja nende saavutamisest, ministeeriumile antud ülesannetest ja nende täitmisest, ministeeriumi ja tema valitsemisala probleemidest, ministeeriumi eelarvevahendite kasutamisest ja seisust ning ministeeriumi töökorraldusest.
§ 27^1. Vabariigi Valitsuse liikme nõustamine korruptsiooni ennetuse küsimustes
 Vabariigi Valitsuse liikme tööülesannete ühitamise, ametikohalt lahkumisega seotud piirangute, samuti korruptsioonivastasest seadusest tulenevate nõuete ning huvide konflikti vältimiseks antud juhiste ja lobistidega suhtlemise hea tava küsimustes nõustavad ministreid ministeeriumid, peaministrit Riigikantselei.
7. peatükk Rakendussätted
§ 28. Juhised reglemendi rakendamiseks
Riigisekretär võib anda reglemendi rakendamiseks juhiseid.
§ 29. Kaasamise hea tava ja mõjude hindamise metoodika kinnitamine
Vabariigi Valitsus kinnitab § 4 lõikes 2 nimetatud kaasamise hea tava ja § 5 lõikes 2 nimetatud mõjude hindamise metoodika hiljemalt 1. jaanuariks 2012. a.
§ 33. Määruse jõustumine
Määrus jõustub 1. veebruaril 2011. a.Võrdse kohtlemise seadus1
§ 1. Seaduse eesmärk ja reguleerimisala
1)Seaduse eesmärk on tagada isikute kaitse diskrimineerimise eest rahvuse (etnilise kuuluvuse), rassi, nahavärvuse, usutunnistuse või veendumuste, vanuse, puude või seksuaalse sättumuse alusel.
2)Käesoleva paragrahvi lõikes 1 nimetatud eesmärgi saavutamiseks sätestab seadus:
1)võrdse kohtlemise põhimõtted;
2)ülesanded võrdse kohtlemise põhimõtte rakendamisel ja edendamisel;
3)diskrimineerimisvaidluste lahendamise.
§ 2. Seaduse kohaldamisala
1)Isikute diskrimineerimine nende rahvuse (etnilise kuuluvuse), rassi või nahavärvuse tõttu on keelatud:
1)töö saamise, füüsilisest isikust ettevõtjaks saamise ja kutsealale pääsemise tingimuste kehtestamisel, sealhulgas värbamis- ja valikukriteeriumide kehtestamisel, samuti edutamisel;
2)töö- või teenuste osutamise lepingu sõlmimisel või ametisse nimetamisel või valimisel, töötingimuste kehtestamisel, korralduste andmisel, töötasustamisel, töö- või teenuste osutamise lepingu lõpetamisel või ülesütlemisel, ametist vabastamisel;
3)kutseõppes, karjäärinõustamisel, ümber- või täiendusõppe võimaldamisel, praktiliste töökogemuste omandamisel;
4)töötajate või tööandjate ühingusse, sealhulgas kutseühendusse kuulumisel ning nende organisatsioonide poolt soodustuste andmisel;
5)sotsiaalhoolekande-, tervishoiu- ja sotsiaalkindlustusteenuse, sealhulgas sotsiaaltoetuste saamisel;
6)hariduses;
7)avalikkusele pakutavate kaupade ja teenuste, sealhulgas eluaseme kättesaadavuses.
2)Isikute diskrimineerimine nende usutunnistuse või veendumuste, vanuse, puude või seksuaalse sättumuse tõttu on keelatud:
1)töö saamise, füüsilisest isikust ettevõtjaks saamise ja kutsealale pääsemise tingimuste kehtestamisel, sealhulgas värbamis- ja valikukriteeriumide kehtestamisel, samuti edutamisel;
2)töö- või teenuste osutamise lepingu sõlmimisel või ametisse nimetamisel või valimisel, töötingimuste kehtestamisel, korralduste andmisel, töötasustamisel, töö- või teenuste osutamise lepingu lõpetamisel või ülesütlemisel, ametist vabastamisel;
3)kutseõppes, karjäärinõustamisel, ümber- või täiendusõppe võimaldamisel, praktiliste töökogemuste omandamisel;
4)töötajate või tööandjate ühingusse, sealhulgas kutseühendusse kuulumisel ning nende organisatsioonide poolt soodustuste andmisel.
3)Käesolev seadus ei välista võrdse kohtlemise nõudeid töösuhetes käesoleva seaduse § 1 lõikes 1 nimetamata tunnuste alusel, eelkõige perekondlike kohustuste täitmise, sotsiaalse seisundi ja töötajate huvide esindamise või töötajate ühingusse kuulumise, keeleoskuse või kaitseväeteenistuse kohustuse tõttu.
4)Käesolevas seaduses ettenähtud haldusmenetlusele kohaldatakse haldusmenetluse seadust, arvestades käesoleva seaduse erisusi.
§ 3. Võrdse kohtlemise põhimõte ja diskrimineerimine
1)Võrdse kohtlemise põhimõte tähendab, et ei esine diskrimineerimist käesoleva seaduse § 1 lõikes 1 nimetatud tunnuse alusel.
2)Diskrimineerimine on otsene, kui käesoleva seaduse § 1 lõikes 1 nimetatud tunnuse alusel koheldakse ühte isikut halvemini kui on koheldud, koheldakse või võidakse kohelda teist isikut samalaadses olukorras.
3)Otsene diskrimineerimine on ka ahistamine, mis on käesoleva seaduse § 1 lõikes 1 nimetatud tunnuse alusel isikule soovimatu käitumine, mille eesmärk või tegelik toime on isiku väärikuse alandamine ja ähvardava, vaenuliku, halvustava, alandava või solvava õhkkonna loomine.
4)Diskrimineerimine on kaudne, kui näiliselt neutraalne säte, kriteerium või tava seab isikud käesoleva seaduse § 1 lõikes 1 nimetatud tunnuse alusel teistega võrreldes ebasoodsamasse olukorda, välja arvatud juhul, kui sättel, kriteeriumil või taval on objektiivne õiguspärane eesmärk ning selle eesmärgi saavutamise vahendid on asjakohased ja vajalikud.
5)Korraldust diskrimineerida isikuid ükskõik millise käesoleva seaduse § 1 lõikes 1 nimetatud tunnuse alusel peetakse diskrimineerimiseks.
6)Diskrimineerivaks peetakse ka sellist tegevust, kui isikut koheldakse teistest halvemini või talle kaasnevad negatiivsed tagajärjed seetõttu, et ta on esitanud kaebuse diskrimineerimise kohta või toetanud isikut, kes on esitanud sellise kaebuse.
§ 4. Töötaja ja tööandja
Käesoleva seaduse tähenduses:
1)töötaja on töölepingu või teenuste osutamise lepingu alusel töötav isik, ametnik ja muu avaliku teenistuse seaduse §-s 2 nimetatud isik. Töötajana käsitatakse ka tööle või teenistusse soovijat;
2)tööandja on füüsiline või juriidiline isik, kes võimaldab tööd töölepingu või teenuste osutamise lepingu alusel, samuti riigi- või kohaliku omavalitsuse asutus.
§ 5. Puue
Käesoleva seaduse tähenduses on puue inimese anatoomilise, füsioloogilise või psüühilise struktuuri või funktsiooni kaotus või kõrvalekalle, millel on oluline ja pikaajaline ebasoodus mõju igapäevatoimingute sooritamisele.
2. peatükk VÕRDSE KOHTLEMISE PÕHIMÕTTED
§ 6. Positiivsed meetmed
Käesolev seadus ei piira selliste meetmete rakendamist, mille eesmärk on vähendada või vältida käesoleva seaduse § 1 lõikes 1 nimetatud tunnusest tulenevat ebavõrdsust. Selliselt rakendatavad meetmed peavad olema proportsionaalsed taotletava eesmärgiga.
§ 7. Kohustus anda seletusi
Diskrimineerimises kahtlustatav isik on kohustatud 15 tööpäeva jooksul kirjaliku taotluse saamisest arvates andma kirjaliku seletuse oma tegevuse kohta isikule, kes leiab, et teda on käesoleva seaduse § 1 lõikes 1 nimetatud tunnuse alusel diskrimineeritud.
§ 8. Jagatud tõendamiskohustus
1)Kohtu, töövaidluskomisjoni või soolise võrdõiguslikkuse ja võrdse kohtlemise voliniku poole pöörduv isik peab avalduses esitama faktilised asjaolud, mille alusel võib eeldada, et toimunud on diskrimineerimine.
2)Isik, kelle vastu on avaldus esitatud, peab menetluses tõendama, et ta ei ole rikkunud võrdse kohtlemise põhimõtet. Kui isik keeldub tõendamisest, võrdsustatakse keeldumine diskrimineerimise omaksvõtuga.
3)Jagatud tõendamiskohustust ei kohaldata halduskohtu- ja kriminaalmenetluses.
§ 9. Erandid diskrimineerimiskeelust
1)Käesolev seadus ei piira selliste seadusega kooskõlas olevate meetmete rakendamist, mis on vajalikud avaliku korra ja julgeoleku tagamiseks, kuritegude ennetamiseks, tervise, teiste inimeste õiguste või vabaduste kaitseks. Selliselt rakendatavad meetmed peavad olema proportsionaalsed taotletava eesmärgiga.
2)Diskrimineerimiseks ei peeta vanuse alusel seadusega sätestatud erinevat kohtlemist, kui sellel on objektiivne ja mõistlik tööhõivepoliitikat, tööturgu, kutseõpet või sotsiaalkindlustusteenuseid hõlmav õiguspärane eesmärk ning selle eesmärgi saavutamise vahendid on asjakohased ja vajalikud.
3)Diskrimineerimiseks töösuhetes ei peeta:
1)eeliste andmist töötajate esindamise või töötajate ühingusse kuulumise tõttu, kui sellel on objektiivne ja mõistlik õiguspärane eesmärk ning selle eesmärgi saavutamise vahendid on asjakohased ja vajalikud;
2)eeliste andmist raseduse, sünnituse ja alaealiste või töövõimetute täisealiste laste ning töövõimetute vanemate eest hoolitsemise tõttu.
§ 10. Kutsenõuded
1)Diskrimineerimiseks ei peeta erinevat kohtlemist käesoleva seaduse § 1 lõikes 1 nimetatud tunnuse alusel, kui see tunnus on oluline ja määrav kutsenõue, mis tuleneb kutsetegevuse laadist või sellega seotud tingimustest ning nõude eesmärk on õiguspärane ja nõue proportsionaalne.
2)Usulistes ühendustes ja teistes usutunnistusel või veendumustel põhinevates eetosega avalikes või eraorganisatsioonides toimuva kutsetegevuse puhul ei peeta isiku erinevat kohtlemist usutunnistuse või veendumuste alusel diskrimineerimiseks, kui isiku usutunnistus või veendumus on nimetatud tegevuse laadi või sellega seotud tingimuste tõttu oluline, õiguspärane ja põhjendatud, organisatsiooni üldist kõlbelist iseloomu silmas pidav kutsenõue.
3)Käesolev seadus ei piira usuliste ühenduste ja teiste usutunnistusel või veendumustel põhinevate eetosega avalike või eraorganisatsioonide õigust nõuda nende heaks töötavatelt isikutelt tegutsemist heas usus ning lojaalsust organisatsiooni üldisele kõlbelisele iseloomule.
§ 11. Abinõude rakendamine puuetega inimeste suhtes
1)Diskrimineerimiseks ei peeta eeliste andmist puudega töötajale, sealhulgas puudest tuleneva erivajadustele vastava töökeskkonna loomist.
2)Tööandja rakendab asjakohaseid, konkreetsel juhul vajalikke meetmeid, et võimaldada puudega inimesel töökohale pääseda, töös osaleda ja edutust või koolitust saada, kui sellised meetmed ei põhjusta talle ebaproportsionaalselt suuri kulutusi.
3)Käesoleva paragrahvi lõikes 2 nimetatud ebaproportsionaalselt suurte kulutuste tuvastamisel arvestatakse ka tööandja rahalisi ja muid kulusid, asutuse või ettevõtte suurust ning nende riikliku rahastamise või teistest allikatest rahastamise võimalust.
§ 11^1. Osalise tööajaga ja tähtajalise töölepinguga töötaja ning töötaja, kes täidab tööülesandeid renditööna, võrdne kohtlemine 
1)Töötajale, kellega tööleping on sõlmitud osalise tööajaga, ei või töösuhtes kohaldada ebasoodsamaid tingimusi kui võrreldavale täistööajaga töötajale, välja arvatud juhul, kui see on põhjendatud objektiivsete asjaoludega, mis tulenevad seadusest või kollektiivlepingust.
2)Töötajale, kellega tööleping on sõlmitud tähtajaliselt, ei või töösuhtes kohaldada ebasoodsamaid tingimusi kui võrreldavale töötajale, kellega tööleping on sõlmitud tähtajatult, välja arvatud juhul, kui see on põhjendatud objektiivsete asjaoludega, mis tulenevad seadusest või kollektiivlepingust.
2^1)Töötajale, kes täidab tööülesandeid renditööna, ei või kohaldada ebasoodsamaid töötervishoiu ja tööohutuse, töö- ja puhkeaja ning töötasu tingimusi kui võrreldavale kasutajaettevõtja töötajale. Töötajal, kes täidab tööülesandeid renditööna, on õigus kasutada tööülesannete täitmise perioodil kasutajaettevõtja võrreldava töötajaga samadel tingimustel kasutajaettevõtja hüvesid, eelkõige toitlustamis-, transpordi- ja lapsehoiuteenust. 
3)Võrreldav on töötaja, kes teeb sama tööandja juures sama või võrdväärset tööd, arvestades sealjuures töötaja kvalifikatsiooni ja kutseoskusi. Kui võrreldava töötaja määramine sama tööandja juures osutub võimatuks, määratakse võrreldav töötaja kollektiivlepingus sätestatud korras. Kollektiivlepingu puudumisel loetakse võrreldavaks samas piirkonnas sama või võrdväärset tööd tegev töötaja.
3. peatükk VÕRDSE KOHTLEMISE PÕHIMÕTTE RAKENDAMINE JA EDENDAMINE
§ 12. Tööandja võrdse kohtlemise põhimõtte rakendajana ja edendajana
Tööandja peab võrdse kohtlemise põhimõtte edendamisel:
1)rakendama vajalikke meetmeid, et kaitsta töötajat diskrimineerimise eest;
2)teavitama töötajat sobival viisil käesolevas seaduses sätestatud õigustest ja kohustustest.
§ 13. Võrdse kohtlemise põhimõtte rakendamine ja edendamine hariduse ja koolituse valdkonnas
Haridus- ja teadusasutused, koolitust korraldavad muud asutused ja isikud arvestavad õppesisu määramisel ja õppetöö korralduses vajadust edendada võrdse kohtlemise põhimõtet.
§ 14. Ministeeriumide kohustus võrdse kohtlemise põhimõtte rakendamisel ja edendamisel
Iga ministeerium jälgib oma valitsemisala piires käesoleva seaduse nõuete täitmist ning teeb koostööd teiste isikute ja asutustega võrdse kohtlemise põhimõtte edendamisel.
4. peatükk SOOLISE VÕRDÕIGUSLIKKUSE JA VÕRDSE KOHTLEMISE VOLINIK
§ 15. Soolise võrdõiguslikkuse ja võrdse kohtlemise volinik
1)Soolise võrdõiguslikkuse ja võrdse kohtlemise volinik (edaspidi volinik)on käesoleva seaduse ja soolise võrdõiguslikkuse seaduse nõuete täitmist jälgiv ning muid seadusega talle pandud ülesandeid täitev sõltumatu ja erapooletu asjatundja, kes tegutseb iseseisvalt.
1^1)Konkursi voliniku ametikohale viib läbi valdkonna eest vastutav minister.
2)Voliniku nimetab ametisse valdkonna eest vastutav minister viieks aastaks.
3)Voliniku tegevust finantseeritakse riigieelarvest.
4)Volinikku teenindab kantselei. Kantselei struktuuri kinnitab volinik.
5)Volinikku abistavad tema töös tema poolt ametisse määratud ametnikud või töölepingu alusel tööle võetud isikud.
5^1)Voliniku ajutisel äraolekul täidab tema ülesandeid asetäitja-nõunik. Asetäitja-nõunik täidab voliniku ülesandeid ka kuni uue voliniku ametisse nimetamiseni voliniku volituste lõppemise korral käesoleva seaduse §-s 20 märgitud alustel ja tema ametist vabastamise korral vastavalt käesoleva seaduse §-le 21.
6)Voliniku ja tema kantselei töökorraldus sätestatakse põhimääruses, mille kehtestab Vabariigi Valitsus.
§ 16. Voliniku pädevus
Volinik:
1)jälgib käesoleva seaduse ja soolise võrdõiguslikkuse seaduse nõuete täitmist;
2)nõustab ja abistab isikuid diskrimineerimist käsitlevate kaebuste esitamisel;
3)annab arvamusi võimaliku diskrimineerimise asetleidmise kohta isikute avalduste alusel või talle laekunud teabe põhjal omal algatusel;
4)analüüsib seaduste mõju käesoleva seaduse § 1 lõikes 1 nimetatud tunnuste alusel jagunevate isikute ning meeste ja naiste seisundile ühiskonnas;
5)teeb ettepanekuid Vabariigi Valitsusele ja valitsusasutustele, samuti kohaliku omavalitsuse üksustele ning nende asutustele õigusaktide muutmise ja täiendamise kohta;
6)nõustab ja teavitab Vabariigi Valitsust ja valitsusasutusi ning kohaliku omavalitsuse üksuste asutusi käesoleva seaduse ja soolise võrdõiguslikkuse seaduse rakendamist käsitlevates küsimustes;
7)avaldab aruandeid soolise võrdõiguslikkuse ja võrdse kohtlemise põhimõtte rakendamise kohta;
8)teeb koostööd teiste isikute ja asutustega soolise võrdõiguslikkuse ja võrdse kohtlemise edendamisel, sealhulgas tegutseb Euroopa Liidu liikmesriikide koostöö kontaktpunktina Euroopa Liidu ja Euroopa Majanduspiirkonna liikmesriigi kodanikest töötajate ning nende pereliikmete vaba liikumise õiguse teostamise toetamiseks;
9)võtab tarvitusele meetmeid võrdse kohtlemise ja soolise võrdõiguslikkuse edendamiseks.
§ 17. Voliniku arvamus
1)Volinik annab arvamuse võimaliku diskrimineerimise asetleidmise kohta avalduse esitanud isikule ja vajaduse korral isikule, kellel on õigustatud huvi jälgida võrdse kohtlemise nõuete täitmist.
2)Käesoleva paragrahvi lõikes 1 nimetatud arvamuse eesmärk on anda hinnang, mis võimaldaks koostoimes käesoleva seaduse, soolise võrdõiguslikkuse seaduse ning Eesti Vabariigi jaoks siduvate välislepingute ja muude õigusaktidega hinnata, kas konkreetses õigussuhtes on rikutud võrdse kohtlemise põhimõtet.
3)Arvamuse taotleja esitab volinikule avalduse, milles on kirjeldatud diskrimineerimisele viitavad asjaolud.
4)Arvamuse andmiseks on volinikul õigus saada teavet kõikidelt isikutelt, kes võivad omada diskrimineerimisjuhtumi asjaolude selgitamiseks vajalikku informatsiooni, ja nõuda kirjalikke seletusi võimaliku diskrimineerimise asjaolude kohta, samuti dokumentide või nende koopiate esitamist tema määratud tähtaja jooksul. Teabe saamise õigus hõlmab ka andmeid töötajale arvutatud, makstud või maksmisele kuuluva tasu, tasustamise tingimuste ning muude hüvede kohta.
5)Arvamus antakse kahe kuu jooksul käesoleva paragrahvi lõikes 3 nimetatud avalduse esitamisest arvates.
6)Omal algatusel antud arvamuse puhul või avalduse esitanud isiku nõusolekul edastab volinik arvamuse teadmiseks või soovitusena isikule, kes vastutab võrdse kohtlemise põhimõtte järgimise eest arvamuse aluseks olevas olukorras.
§ 18. Voliniku keeldumine arvamuse andmisest
Volinik võib keelduda arvamuse andmisest, tagastada isiku esitatud kirjaliku avalduse või keelduda suulise avalduse vormistamisest, kui:
1)arvamuse andmine on võimatu diskrimineerimisele viitavate asjaolude puudumise tõttu;
2)samal alusel ja sama eseme kohta on volinik eelnevalt arvamuse andnud;
3)samal alusel ja sama eseme kohta on algatatud kohtumenetlus, jõustunud kohtuotsus, algatatud menetlus töövaidluskomisjonis, jõustunud töövaidluskomisjoni otsus, esitatud avaldus õiguskantslerile, pooleli õiguskantsleri lepitusmenetlus diskrimineerimisvaidluse lahendamiseks või õiguskantsleri poolt lepitusmenetluses kinnitatud kokkulepe.
§ 19. Avalduse uurimistulemuste avalikustamine
Volinik võib anda avalikkusele informatsiooni avaldaja nõusolekuta üksnes menetletava avalduse sisu kohta.
§ 20. Voliniku volituste lõppemine
Voliniku volitused loetakse lõppenuks ja ta vabastatakse ametist:
1)käesoleva seaduse § 15 lõikes 2 nimetatud tähtaja möödumise päevast;
2)tema ametist tagasiastumise avalduse rahuldamise päevast;
3)tahtlikult toimepandud kuriteo eest süüdimõistva kohtuotsuse jõustumise päevast;
4)ettevaatamatuse tõttu toimepandud kuriteo eest süüdimõistva kohtuotsuse jõustumise päevast, kui selle kohtuotsusega on määratud vabaduskaotuslik karistus;
5)tema surma korral.
§ 21. Voliniku kestev võimetus täita oma ametiülesandeid
1)Voliniku võib vabastada ametist, kui ta on haiguse tõttu või muul põhjusel olnud kuus kuud järjest kestvalt võimetu täitma oma ametiülesandeid.
2)Volinik vabastatakse ametist käesoleva paragrahvi lõike 1 alusel vabastamise vormistamise käskkirjas märgitud päevast.
§ 22. Voliniku tegevuse piirangud
1)Volinik ei tohi ametisoleku ajal:
1)olla mõnes teises riigi-, kohaliku omavalitsuse või avalik-õigusliku juriidilise isiku ametis;
2)kuuluda äriühingu juhatusse, nõukogusse või järelevalveorganisse;
3)osaleda ettevõtluses, välja arvatud teha isiklikke investeeringuid ning saada neilt protsente ja dividende, samuti saada tulu talle kuuluva vara käsutamisest.
2)Volinik võib tegeleda teadus- ja pedagoogilise tööga, kui see ei takista tema ametiülesannete täitmist.
5. peatükk DISKRIMINEERIMISVAIDLUSTE LAHENDAMINE
§ 23. Diskrimineerimisvaidluste lahendamine
Diskrimineerimisvaidlusi lahendab kohus või töövaidluskomisjon. Lepitusmenetluse korras lahendab diskrimineerimisvaidlusi õiguskantsler.
§ 24. Kahju hüvitamine
1)Kui isiku õigusi on diskrimineerimise tõttu rikutud, võib ta õigusi rikkunud isikult nõuda seaduses sätestatud alustel ja korras diskrimineerimise lõpetamist ning talle rikkumisega tekitatud kahju hüvitamist.
2)Isik, kelle õigusi on diskrimineerimise tõttu rikutud, võib nõuda, et lisaks käesoleva paragrahvi lõikes 1 sätestatule makstaks talle rikkumisega tekitatud mittevaralise kahju hüvitisena mõistlik rahasumma.
3)Hüvitise suurust kindlaks määrates arvestab kohus või töövaidluskomisjon muu hulgas diskrimineerimise ulatust, kestust ja laadi.
4)Tööle ja teenistusse soovijad, kellega tööandja ei sõlminud töölepingut või teenuste osutamise lepingut või keda ei nimetatud või valitud ametisse käesoleva seaduse § 1 lõikes 1 nimetatud tunnuse tõttu, ei või nõuda töölepingu või teenuste osutamise lepingu sõlmimist või ametisse nimetamist või valimist.
§ 25. Kahju hüvitamise nõude aegumine
Käesoleva seaduse §-s 24 sätestatud nõue aegub ühe aasta jooksul arvates päevast, millal kannatanud isik kahju tekkimisest teada sai või pidi teada saama.
6. peatükk RAKENDUSSÄTTED
§ 26. Üleminekusäte
Seaduse jõustumisel on soolise võrdõiguslikkuse volinikuna töötaval isikul õigus jätkata töötamist soolise võrdõiguslikkuse ja võrdse kohtlemise volinikuna kuni volituste lõppemiseni.
Huvikooli seadus
§ 1. Seaduse reguleerimisala
1)Käesolev seadus sätestab huvikooli mõiste, selle asutamise, ümberkorraldamise ja tegevuse lõpetamise, õppekorralduse ja finantseerimise alused, huvikooli juhtimise põhimõtted, koolitöötajate ja õppurite õigused ja kohustused ning haldusjärelevalve huvikooli tegevuse üle.
2)Käesolev seadus reguleerib munitsipaalhuvikoolide (edaspidi huvikool)tegevust. Käesolevat seadust kohaldatakse erahuvikoolidele niivõrd, kuivõrd erakooliseadus ei sätesta teisiti.
2^1)Huvikoolis võib korraldada noorsootööd noorsootöö seaduse tähenduses. Käesolevat seadust kohaldatakse huvikoolis korraldatavale noorsootööle niivõrd, kuivõrd noorsootöö seadus ei sätesta teisiti
3)Käesolevat seadust ei kohaldata koolieelse lasteasutuse riikliku õppekava alusel läbiviidavale õppe- ja kasvatustegevusele, millele laienevad koolieelse lasteasutuse seaduse sätted.
5)Seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Huvikooli õiguslik seisund
Huvikool on kohaliku omavalitsuse üksuse (edaspidi kooli pidaja)asutus.
§ 3. Huvikooli mõiste
1)Huvikool on haridusasutus, mis tegutseb noorsootöö valdkonnas ning loob huvihariduse omandamise ja isiksuse mitmekülgse arengu, sealhulgas oma keele ja kultuuri viljelemise võimalused huvihariduse erinevates valdkondades.
§ 4. Huvikooli nimi
Huvikooli nimi peab selgelt erinema muudest Eesti Vabariigi haridusseaduse § 36^6  lõike 4 alusel asutatud Eesti Hariduse Infosüsteemi kantud õppeasutuste nimedest ega tohi olla eksitav huvikooli eesmärgi, tegevuse, kooli pidaja, õigusliku vormi ja huvikoolis omandatava hariduse suhtes.
2. peatükk HUVIKOOLI REGISTREERIMINE
§ 5. Tegutsemine huvikoolina
Kooli pidajal on õigus pidada huvikooli, kui see on registreeritud Eesti Hariduse Infosüsteemis.
§ 6. Huvikooli registreerimise taotlus
1)Kooli pidaja esitab Haridus- ja Teadusministeeriumile huvikooli registreerimise taotluse hiljemalt neli kuud enne planeeritavat õppeaasta algust.
2)Huvikooli registreerimise taotlusele lisatakse:
1)huvikooli põhimäärus;
2)huvikooli kõikide huvialade õppekavad;
3)huvikooli õppe- ja kasvatustegevusega seotud koolitöötajate nimekiri;
4)andmed huvihariduseks vajalike hoonete, ruumide, rajatiste ja seadmete kohta;
5)mitme asutaja puhul asutamisleping, mis määrab kindlaks huvikooli asutamise, kuuluvuse, finantseerimise ning tegutsemise tingimused ja korra.
3)Enne huvikooli registreerimise taotluse esitamist on kooli pidaja kohustatud tasuma riigilõivu.
4)Haridus- ja Teadusministeerium vaatab huvikooli registreerimise taotluse läbi kahe kuu jooksul taotluse esitamisest arvates. Huvikooli registreerimise Eesti Hariduse Infosüsteemis või registreerimisest keeldumise otsustab valdkonna eest vastutav minister käskkirjaga. Haridus- ja Teadusministeerium teeb kooli pidajale huvikooli registreerimise taotluse rahuldamise või mitterahuldamise otsuse teatavaks posti teel või elektrooniliselt kümne tööpäeva jooksul käskkirja andmisest arvates.
5)Valdkonna eest vastutav minister keeldub huvikooli registreerimast, kui:
1)registreerimistaotlusele ei ole lisatud käesoleva paragrahvi lõikes 2 loetletud dokumente;
2)lõikes 2 loetletud dokumendid ei vasta kehtestatud nõuetele ning taotluse esitaja ei ole ettenähtud tähtpäevaks kõrvaldanud puudusi;
3)registreerimistaotluse esitaja on esitanud eksitavaid, tegelikkusele mittevastavaid andmeid või võltsitud dokumente;
4)on tasumata riigilõiv.
§ 7. Põhimäärus
1)Huvikooli põhimääruses sätestatakse huvikooli:
1)täielik nimi ja asukoht;
2)tegevuse eesmärk ja ülesanded;
3)struktuur ja struktuuriüksuste ülesanded;
4)õppekeel;
5)õppenõukogu töökord;
6)hoolekogu töökord;
7)koolitöötajate ja õppurite õigused ning kohustused;
8)põhimääruse muutmise kord;
9)õppeperioodi ja õppevaheaegade kinnitamise kord;
10)finantseerimise, majandamise ja asjaajamise alused;
11)ümberkorraldamise ja tegevuse lõpetamise alused ja kord.
2)Huvikooli põhimääruse kinnitab kooli pidaja.
§ 8. Registreeringu kehtetuks tunnistamine
1)Valdkonna eest vastutaval ministril on õigus tunnistada huvikooli registreering kehtetuks, kui:
1)haldusjärelevalve käigus ilmneb, et huvikooli tegevus on vastuolus huvikooli põhimääruse või muude õigusaktidega;
2)huvikool ei ole ettenähtud tähtpäevaks või korras täitnud haldusjärelevalvet teostava haldusorgani ettekirjutust;
3)huvikool ei ole viimase õppeaasta jooksul andnud huviharidusstandardile vastavat õpet;
4)kooli pidaja on esitanud Haridus- ja Teadusministeeriumile teadlikult valeandmeid, mis omavad tähtsust registreeringu otsustamisel;
5)kooli pidaja on huvikooli tegevuse lõpetanud või teinud otsuse huvikooli ümberkorraldamise või tegevuse lõpetamise kohta.
2)Registreering tunnistatakse kehtetuks valdkonna eest vastutava ministri käskkirjaga, millest teavitatakse kooli pidajat posti teel või elektrooniliselt kümne tööpäeva jooksul käskkirja andmisest arvates, ning huvikooli andmed kustutatakse Eesti Hariduse Infosüsteemist.
3. peatükk ÕPPEKORRALDUS
§ 9. Õppekorralduse alused
1)Huviharidusstandard kehtestab huviharidust andva õppe ühtsed nõuded, määrates kindlaks õppe eesmärgid ja ülesanded, õppekorralduse alused, õppekavale esitatavad nõuded ning õppekava registreerimise. Huviharidusstandard on huvihariduse omandamist võimaldav huvikoolide alusdokument, mille eesmärk on soodustada õppurite isiksuse mitmekülgset arengut.
2)Huviharidusstandardi kehtestab valdkonna eest vastutav minister määrusega.
3)Huviala riikliku raamõppekava kehtestab valdkonna eest vastutav minister määrusega. Enne huviala riikliku raamõppekava kehtestamist võib valdkonna eest vastutav minister selle hindamisse kaasata eksperte, moodustades selleks ajutise ekspertiisikomisjoni.
4)Õpe huvikoolis toimub õppuri tööst, alus-, põhi-, üldkesk-, kutse- ja kõrgharidust või täienduskoolitust pakkuvate õppeasutuste õppetegevusest vabal ajal.
5)Õpe toimub õpperühmades või individuaalselt. Õpperühmade suuruse ja moodustamise alused kehtestab kooli pidaja.
6)Huvialasid õpetatakse huvikoolis õppekava alusel.
§ 10. Huviala õppekava
1)Iga huvikoolis õpetatava huviala kohta koostatakse huviala õppekava, mille kinnitab huvikooli direktor.
2)Huviala õppekava peab vastama huviharidusstandardile ja huviala riikliku raamõppekava olemasolul ka sellele.
3)Huviala õppekava määrab kindlaks:
1)õppe eesmärgid ja kestuse;
2)õppeainete loendi;
3)ainekavad.
4)Kooli pidaja esitab Eesti Hariduse Infosüsteemis registreerimisel korraga kõikide huvialade õppekavad Eesti Hariduse Infosüsteemi põhimäärusega sätestatud tingimustel ja korras.
5)Huvialade õppekavade Eesti Hariduse Infosüsteemis registreerimisel või muutmisel määrab kooli pidaja iga huviala õppekava kuuluvuse ühte alljärgnevalt loetletud valdkonda:
1)sport;
2)tehnika;
3)loodus;
4)üldkultuur, sealhulgas rahvuskoolid;
5)muusika ja kunst.
6)Ettepanekuid huviala õppekava muutmiseks, uue lisamiseks või olemasoleva sulgemiseks võib teha kooli pidaja või tema poolt selleks volitatud ametiisik, huvikooli hoolekogu või õppenõukogu. Tehtud ettepanekud kinnitab huvikooli direktor. Huviala õppekava muutmine, uue lisamine või olemasoleva sulgemine toimub pärast huvikooli vastava huviala õppeperioodi lõppu.
§ 11. Eesti Hariduse Infosüsteemis igal aastal uuendatavad andmed
1)Kooli pidaja on kohustatud esitama igal aastal:
1)õppurite arvu käesoleva seaduse § 10 lõikes 5 nimetatud valdkondade kaupa;
2)huvialade õppekavades tehtud muudatused, uue lisandunud huviala õppekava või teate olemasoleva huviala õppekava sulgemisest.
2)Kooli pidaja tehtud muudatused huvialade õppekavades või huviala uus õppekava registreeritakse Eesti Hariduse Infosüsteemis pärast selle läbivaatamist Haridus- ja Teadusministeeriumis.
§ 12. Õppeaasta
1)Õppeaasta koosneb õppeperioodist ja õppevaheaegadest.
2)Õppeperiood ja õppevaheajad sätestatakse huvikooli põhimääruses.
3)Õppeperioodi ja õppevaheaegade pikkus võib ühes huvikoolis õpetatavate erinevate huvialade puhul olla erinev.
§ 13. Huvikooli vastuvõtmine, huvikoolist väljaarvamine ja huvikooli lõpetamine
1)Huvikooli vastuvõtmise, huvikoolist väljaarvamise ja huvikooli lõpetamise tingimused ja korra kehtestab kooli pidaja.
2)Huvikool loetakse lõpetatuks pärast asjakohase huviala õppekava täitmist.
3)Huvikooli lõpetamist tõendab huvikooli lõpudokument, milles kajastatakse huvikoolis õppimise aeg ja läbitud õppeainete loend.
4. peatükk HUVIKOOLI JUHTIMINE
§ 14. Direktor
1)Huvikooli juhib direktor, kelle ülesanne on tagada huvikooli tulemuslik töö, vastutada huvikooli üldseisundi ja arengu ning rahaliste vahendite sihipärase ja otstarbeka kasutamise eest.
2)Direktoril on kohustus anda aru kooli pidajale või tema poolt volitatud ametiisikule.
3)Direktor:
1)teeb huvikooli kasuks kooli pidaja nimel tehinguid ulatuses, mis on vajalik tema seaduses sätestatud ülesannete täitmiseks;
2)juhatab huvikooli õppenõukogu;
3)tagab huvikooli hoolekogu ja õppenõukogu otsuste täitmise;
4)sõlmib, muudab ja ütleb üles töölepingud koolitöötajatega;
5)kinnitab huvikooli asjaajamiskorra ja kodukorra ning muud töökorraldusdokumendid;
6)kinnitab huvialade õppekavad, nende muudatused, lisamise ja sulgemise;
7)koostab huvikooli eelarveprojekti ning esitab selle hoolekogule arvamuse avaldamiseks ja kooli pidajale kinnitamiseks;
8)esitab vähemalt üks kord aastas huvikooli tegevuse aruande huvikooli hoolekogule ja kooli pidajale või tema poolt volitatud ametiisikule;
9)tagab seaduste ja muude õigusaktidega sätestatud aruannete koostamise ja esitamise;
10)lahendab muid käesoleva seadusega, huvikooli põhimäärusega ja ametijuhendiga tema pädevusse antud küsimusi.
4)Huvikooli tegevuse koordineerimiseks ja korraldamiseks annab direktor seaduses ja huvikooli põhimääruses sätestatud pädevuse piires käskkirju.
§ 15. Direktori ametisse kinnitamine
1)Huvikooli direktori vaba ametikoha täitmiseks korraldatava konkursi tingimused ja korra, direktorile esitatavad kvalifikatsiooninõuded, sealhulgas ka vajalike erialateadmiste taseme kehtestab kooli pidaja. Konkursi direktori vaba ametikoha täitmiseks kuulutab välja ja korraldab kooli pidaja.
3)Töölepingu huvikooli direktoriga sõlmib, muudab ning ütleb üles vallavanem või linnapea või selleks tema poolt volitatud ametiisik.
§ 16. Huvikooli õppenõukogu
1)Huvikooli õppenõukogu ülesanne on õppetegevuse analüüsimine ja hindamine ning selle juhtimiseks vajalike otsuste tegemine.
2)Õppenõukogu liikmed on õppe- ja kasvatustegevusega seotud koolitöötajad.
3)Õppenõukogu võtab oma pädevuse piires üksikküsimuste lahendamiseks vastu otsuseid.
§ 17. Huvikooli hoolekogu
1)Huvikooli hoolekogu suunab huvikooli tegevust ning teeb ettepanekuid huvikooli direktorile ja kooli pidajale huvikooli arengu, vara ja eelarvega seotud küsimustes. Kooli pidaja moodustab viie- kuni üheksaliikmelise hoolekogu.
2)Hoolekogu liikmed on kooli pidaja ja huvikooli toetavate organisatsioonide esindajad, õppe- ja kasvatustegevusega seotud koolitöötajate ja õppurite esindaja või õpilasomavalitsuse olemasolul selle esindaja. Huvikoolis, kus õpivad ka alaealised, kuulub hoolekogusse ka lastevanemate esindaja.
3)Huvikooli hoolekogu:
1)teeb vajadusel kooli pidajale ettepaneku järelevalve teostamiseks huvikooli tegevuse üle;
2)kuulab ära huvikooli direktori aruande huvikooli tegevuse ja eelarve täitmise kohta ning edastab selle koos omapoolse hinnanguga kooli pidajale;
3)kuulab ära direktori koostatud eelarveprojekti ning edastab selle koos omapoolse hinnanguga kooli pidajale;
4)teeb ettepanekuid huviala õppekava või õppekorralduse muutmiseks;
5)teeb ettepanekuid huvikooli põhimääruse muutmiseks.
4)Huvikooli hoolekogu teeb üksikküsimustes otsuseid.
5. peatükk KOOLITÖÖTAJAD JA ÕPPURID
§ 18. Koolitöötajad
1)Koolitöötajad on õppe- ja kasvatustegevusega seotud töötajad (eelkõige huvihariduse spetsialistid, õpetajad, kutseõpetajad, treenerid, noorsootöötajad)ning teised töötajad.
2)Koolitöötajate õigused, kohustused, vastutus ja tööülesanded sätestatakse huvikooli põhimääruses, ametijuhendis ja töölepingus.
§ 19. Õppurite õigused ja kohustused
1)Õppuril on õigus:
1)tutvuda enne huvikooli õppima asumist ja õppimise ajal huvialade õppekavade, huvikooli põhimääruse ning kodukorraga;
2)nõuda huviala õppekavale vastavat tegevust;
3)osaleda valitud esindaja kaudu huvikooli hoolekogu tegevuses;
4)moodustada õpilasomavalitsus ja osaleda selle tegevuses;
5)kasutada muid seaduse ja huvikooli põhimäärusega kehtestatud õigusi.
2)Õppur on kohustatud:
1)järgima huvikooli kodukorda;
2)hoidma huvikooli kasutuses olevat vara;
3)täitma muid seaduses ja huvikooli põhimääruses sätestatud kohustusi.
3)Huvikool tagab õppuri huvikoolis viibimise ajal tema tervise kaitse.
6. peatükk HUVIKOOLI VARA JA FINANTSEERIMINE
§ 20. Huvikooli vara valdamine, kasutamine ja käsutamine
Huvikooli vara valdamise, kasutamise ja käsutamise korra kehtestab kooli pidaja.
§ 21. Finantseerimine
1)Huvikoolil on oma eelarve, mille kinnitab kooli pidaja.
2)Huvikoolil võib olla oma pangakonto.
3)Huvikooli eelarve tulud moodustuvad riigi- ja valla- või linnaeelarve eraldistest, huvikooli põhitegevusega seotud tasuliste teenuste osutamisest saadud tulust, sihtasutustelt laekunud summadest, annetustest ja huvikooli põhimääruses sätestatud huvikooli õppekavavälisest tegevusest saadud tuludest ning muudest vahenditest. Huvikooli kulud kaetakse kooli pidaja poolt kinnitatud eelarve alusel.
7)Riigieelarves nähakse vajadusel ette sihtotstarbelised eraldised valla- ja linnaeelarvetele huvikoolidega seotud projektide toetuseks. Valdkonna eest vastutav minister kehtestab tingimused ja korra projektitoetuste taotlemiseks ja eraldamiseks.
§ 22. Raamatupidamisarvestus ja aruandlus
1)Huvikool peab raamatupidamisarvestust õigusaktidega kehtestatud korras.
2)Huvikooli eelarve täitmise aruande kinnitab kooli pidaja.
3)Huvikool esitab oma tegevuse kohta finants- ja statistilisi aruandeid õigusaktidega kehtestatud ulatuses ja korras ning tähtaegadel.
7. peatükk HALDUSJÄRELEVALVE
§ 23. Haldusjärelevalve teostamine
1)Haldusjärelevalvet huvikooli õppe- ja kasvatustegevuse üle teostab Haridus- ja Teadusministeerium (edaspidi järelevalveorgan).
2)Järelevalveorgan määrab järelevalve läbiviijad, kaasates vajadusel eksperte.
§ 24. Haldusjärelevalve läbiviija ülesanded
Haldusjärelevalve läbiviija ülesanded on järgmised:
1)kontrollida õppe- ja kasvatustegevust reguleerivatest õigusaktidest tulenevate nõuete täitmist;
2)analüüsida probleeme õppe- ja kasvatustegevust reguleerivate õigusaktide rakendamisel;
3)kontrollida riigieelarvest huvikoolile eraldatud vahendite kasutamise õiguspärasust.
§ 25. Haldusjärelevalve läbiviija õigused
Haldusjärelevalve läbiviijal on õigus:
1)külastada õppe- ja kasvatustegevusi, teavitades eelnevalt direktorit;
2)osaleda õppenõukogu ja hoolekogu koosolekutel;
3)tutvuda huvikooli dokumentidega;
4)saada huvikoolilt informatsiooni õigusaktide rakendamise kohta;
§ 26. Haldusjärelevalve tulemused
1)Haldusjärelevalve tulemused vormistatakse õiendiga.
2)Õiendis esitatakse lühiandmed õppeasutuse kohta, järelevalve läbiviijate ja kaasatud ekspertide nimed, järelevalve kokkuvõte ning tehtud ettekirjutused ja ettepanekud.
3)Ettekirjutuses märgitakse:
1)isiku või organi nimi, kellele ettekirjutus on suunatud;
2)õigusrikkumise asjaolude kirjeldus;
3)õigusrikkumise lõpetamiseks vajalike toimingute tegemise kohustus;
4)ettekirjutuse alus;
5)ettekirjutuse tegemise kuupäev;
6)ettekirjutuse täitmise ning täitmisest teavitamise tähtaeg;
7)haldusjärelevalve läbiviijate ja kaasatud ekspertide nimed ja ametikohad;
8)ettekirjutuse vaidlustamise võimalused, tähtaeg ja kord.
5)Õiend tehakse huvikoolile ning kooli pidajale teatavaks 60 kalendripäeva jooksul järelevalve läbiviimise algusest arvates.
6)Kui kooli pidaja ei täida ettekirjutust hoiatuses märgitud tähtaja jooksul, siis võib järelevalveorgan rakendada sunniraha asendustäitmise ja sunniraha seaduses sätestatud korras. Sunniraha ülemmäär on 640 eurot.
8. peatükk HUVIKOOLI ÜMBERKORRALDAMINE JA TEGEVUSE LÕPETAMINE
§ 27. Huvikooli ümberkorraldamine ja tegevuse lõpetamine
1)Huvikooli ümberkorraldamine käesoleva seaduse mõistes on huvikoolide ühinemine või huvikooli jagunemine.
2)Huvikooli ümberkorraldamise või tegevuse lõpetamise otsustab kooli pidaja.
3)Huvikooli ümberkorraldamine või tegevuse lõpetamine toimub pärast huvikooli õppeperioodi lõppu põhimääruses sätestatud korras.
4)Huvikooli ümberkorraldamise või tegevuse lõpetamise otsus tehakse teatavaks õppuritele, lastevanematele, koolitöötajatele ning Eesti Hariduse Infosüsteemi volitatud töötlejale vähemalt neli kuud enne kooli õppeperioodi lõppu.
5)Huvikooli ümberkorraldamisel või tegevuse lõpetamisel tehakse Eesti Hariduse Infosüsteemis vastavad muudatused kahe kuu jooksul otsuse teatavaks tegemisest arvates.
9. peatükk RAKENDUSSÄTTED
§ 28. Huvialakooli põhimääruse ja õppekavade vastavusse viimine
Käesoleva seaduse jõustumisel tegutsevad huvialakoolid viivad oma põhimääruse ja õppekavad vastavusse käesoleva seaduse nõuetega hiljemalt 2008. aasta 31. augustiks.
§ 29. Seaduse rakendamine enne seaduse jõustumist tegutsevate huvialakoolide suhtes
Enne käesoleva seaduse jõustumist välja antud huvialakooli koolitusluba omava kooli pidajad on kohustatud registreerima huvikooli Eesti Hariduse Infosüsteemis hiljemalt 2008. aasta 31. augustiks. Enne käesoleva seaduse jõustumist välja antud koolitusload muutuvad kehtetuks alates 2008. aasta 1. septembrist.
§ 29^1. Piirangute rakendamine
Käesoleva seaduse § 14 lõikes 5 ja § 18 lõikes 3 kehtestatud piirangud isiku töölevõtmisel kehtivad pärast sätete jõustumist lastega seotud tööle asuva isiku kohta.
§ 29^2. Direktori töölepingu tähtajatuks muutmine
Käesoleva seaduse § 15 lõikes 1 nimetatud konkursi alusel enne 2008. aasta 1. augustit ametisse kinnitatud direktori kehtiv määratud ajaks sõlmitud tööleping muutub tähtaja möödumisel määramata ajaks sõlmitud töölepinguks.
§ 30. Koolituslubade menetlemine
Enne käesoleva seaduse jõustumist Haridus- ja Teadusministeeriumile esitatud koolitusloa taotluste menetlemisel kohaldatakse käesoleva seaduse sätteid nende menetlustoimingute osas, mida viiakse läbi pärast käesoleva seaduse jõustumist.
Kollektiivse töötüli lahendamise seadus
§ 1. Seaduse ülesanne
 Käesolev seadus reguleerib kollektiivse töötüli lahendamise ning streigi ja töösulu väljakuulutamise ning korraldamise korda.
§ 2. Mõisted
1)Kollektiivne töötüli on lahkarvamus tööandja või tööandjate ühingu või liidu ja töötajate või töötajate ühingu või liidu vahel, mis on tekkinud kollektiivlepingute sõlmimisel ja täitmisel ning uute töötingimuste kehtestamisel.
2)Streik on töökatkestus, mis toimub töötajate või töötajate ühingu või liidu algatusel, saavutamaks tööandjalt või tööandjate ühingult või liidult järeleandmisi seaduslikes tööalastes nõudmistes.
3)Töösulg on töökatkestus tööandja või tööandjate ühingu või liidu algatusel, saavutamaks töötajatelt või nende ühingult või liidult järeleandmisi seaduslikes tööalastes nõudmistes.
§ 3. Kollektiivse töötüli pooled
1)Kollektiivse töötüli poolteks on tööandja või tööandjate ühing või liit ning töötajad või töötajate ühing või liit.
2)Töötajaid, töötajate ühingut või liitu esindab nende poolt volitatud isik (edaspidi töötajate esindaja).
3)Tööandjat, tööandjate ühingut või liitu esindab nende poolt volitatud isik (edaspidi tööandja).
§ 4. Töötajate ja tööandjate nõudmiste esitamine
 Töötajate ja tööandjate nõudmised esitatakse teisele poolele kirjalikult.
§ 5. Nõudmiste läbivaatamine
1)Tööandja, samuti töötajate esindaja on kohustatud esitatud nõudmised läbi vaatama seitsme kalendripäeva jooksul nende esitamise päevast arvates ja teatama oma otsusest nõudmiste esitajale kirjalikult järgmisel päeval pärast otsustamist.
2)Nõudmiste läbivaatamise juurde võib kutsuda nõudmisi esitanud poole esindajaid ja välja nõuda asja sisuliseks lahendamiseks vajalikke dokumente.
§ 6. Töötülist teatamine
 Pooled pöörduvad kirjalikult riikliku lepitaja poole, kui läbirääkimiste käigus kokkulepet ei saavutata ning tekib töörahu katkemise oht.
§ 7. Töötüli lahendamine tööandjate liidu ja töötajate liidu poolt
1)Kollektiivsete töötülide korral võivad tööandja ja töötajate esindaja omavahelise kokkuleppe mittesaavutamisel pöörduda tööandjate liidu ja töötajate liidu poole.
2)Tööandjate liit ja töötajate liit moodustavad töötüli lahendamiseks pariteetsel alusel komisjoni kolme päeva jooksul, arvates avalduse laekumisele järgnevast päevast, millest teatatakse riiklikule lepitajale.
3)Tööandjate liidu ja töötajate liidu vahel saavutatud kokkulepe on vaidlevatele pooltele kohustuslik.
II. peatükk LEPITAMINE
§ 8. Riiklik lepitaja
1)Riiklik lepitaja on sõltumatu erapooletu ametiisik, kes aitab töötüli pooltel leida neid rahuldavat lahendust.
2)Riikliku lepitaja põhimääruse kehtestab Vabariigi Valitsus määrusega.
§ 8^1. Riiklikule lepitajale esitatavad nõuded
Riikliku lepitajana tegutsev isik peab:
1)olema teovõimeline Eesti Vabariigi kodanik, kelle alaline elukoht on Eesti Vabariigis;
2)olema omandanud kõrghariduse või sellele vastava kvalifikatsiooni Eesti Vabariigi haridusseaduse § 28 lõike 2^2  tähenduses või sellele vastava välisriigi kvalifikatsiooni;
3)omama kollektiivse töötüli lahendamiseks vajalikke oskusi, kogemusi ja teadmisi, sealhulgas oskusi, kogemusi ja teadmisi tööõigusest ning tööturu ja ettevõtluse toimimisest;
4)valdama keeleseaduse nõuetest lähtudes riigikeelt vähemalt C1-tasemel.
§ 8^2. Riikliku lepitaja valimine ja ametisse nimetamine
1)Tööandjate ja ametiühingute keskliidud lepivad riikliku lepitaja kandidaadis kokku:
1)hiljemalt kolm kuud enne ametisoleva riikliku lepitaja ametiaja lõppemist käesoleva seaduse § 8^3  punktis 1 sätestatud alusel või
2)kolme kuu jooksul pärast riikliku lepitaja ametiaja lõppemist käesoleva seaduse § 8^3  punktides 2–5 sätestatud alusel.
2)Tööandjate ja ametiühingute keskliidud esitavad kokkuleppe valdkonna eest vastutava ministri kaudu Vabariigi Valitsusele või teavitavad Vabariigi Valitsust tähtaegselt kokkuleppe mittesaavutamisest valdkonna eest vastutava ministri kaudu. Kokkuleppele lisatakse:
1)kandidaadi kirjalik nõusolek asuda riikliku lepitaja ametikohale;
2)dokumendid, mis tõendavad kandidaadi vastavust käesoleva seaduse §-s 8^1  sätestatud nõuetele.
3)Kui tööandjate ja ametiühingute keskliidud ei saavuta riikliku lepitaja kandidaadi suhtes tähtaegselt kokkulepet, valitakse riikliku lepitaja kandidaat Majandus- ja Kommunikatsiooniministeeriumi korraldatud avaliku konkursi korras.
4)Konkursi komisjon on kolmeliikmeline ning sellesse kuuluvad valdkonna eest vastutav minister, tööandjate keskliidu esindaja ja ametiühingute keskliidu esindaja. Kui ametiühingute või tööandjate keskliite on rohkem kui üks, nimetavad nii ametiühingute keskliidud kui ka tööandjate keskliidud kumbki ühe esindaja. Komisjon langetab otsuse riikliku lepitaja kandidaadi kohta lihthäälteenamusega.
5)Majandus- ja Kommunikatsiooniministeerium teavitab konkursi lõpptulemustest konkursi võitnud isikut ja valituks mitteosutunud kandidaate kirjalikku taasesitamist võimaldavas vormis viie tööpäeva jooksul alates konkursi lõpptulemuste selgumisest.
6)Kui käesoleva paragrahvi lõike 3 alusel ei õnnestu riikliku lepitaja kandidaati valida, esitab riikliku lepitaja kandidaadi Vabariigi Valitsusele valdkonna eest vastutav minister.
7)Vabariigi Valitsus nimetab riikliku lepitaja ametisse viieks aastaks.
§ 8^3. Riikliku lepitaja ametiaja lõppemine
Riikliku lepitaja ametiaeg lõpeb:
1)tähtaja möödumise päeval;
2)30 tööpäeva möödumisel omal soovil ametist lahkumise avalduse esitamisest valdkonna eest vastutavale ministrile;
3)tahtlikult toimepandud kuriteo eest süüdimõistva kohtuotsuse jõustumise päeval;
4)päeval, kui jõustub ettevaatamatuse tõttu toimepandud kuriteo eest süüdimõistev kohtuotsus, millega on ette nähtud vabaduskaotuslik karistus;
5)riikliku lepitaja surma korral.
§ 8^4. Riikliku lepitaja töötingimused
Riiklikule lepitajale kohaldatakse avaliku teenistuse seaduse § 43 lõikeid 1, 2 ja 4 ning § 62.
§ 8^5. Riikliku lepitaja asetäitja-nõunik
1)Riikliku lepitaja asetäitja-nõunik täidab riikliku lepitaja ülesandeid:
1)riikliku lepitaja ajutisel äraolekul;
2)olukorras, kui riiklik lepitaja on ennast lepitusmenetlusest taandanud;
3)riikliku lepitaja ametiaja lõppemisel kuni uue riikliku lepitaja nimetamiseni.
2)Riikliku lepitaja asetäitja-nõunik peab vastama käesoleva seaduse §-s 8^1  riiklikule lepitajale esitatud nõuetele.
3)Lisaks töölepingu seaduses sätestatule on riiklikul lepitajal õigus riikliku lepitaja asetäitja-nõunikuga tööleping üles öelda 90 kalendripäeva jooksul alates riikliku lepitaja ametisse nimetamisest, teatades töölepingu lõppemisest ette vähemalt 30 kalendripäeva.
§ 8^6. Riikliku Lepitaja Kantselei
1)Riikliku Lepitaja Kantselei (edaspidi kantselei)on riiklikku lepitajat teenindav asutus.
2)Kantseleid juhib riiklik lepitaja. Riiklik lepitaja sõlmib kantselei töötajatega töölepingud.
3)Riikliku lepitaja asetäitja-nõunik kuulub kantselei koosseisu.
4)Riikliku lepitaja ja kantselei tegevuseks vajalikud kulud kaetakse riigieelarvest.
5)Kantselei registreeritakse riigi- ja kohaliku omavalitsuse asutuste riiklikus registris selle registri põhimääruses sätestatud korras.
§ 9. Riikliku lepitaja ülesanne
 Riikliku lepitaja põhiülesanne on kollektiivse töötüli lahendamisele kaasaaitamine lepitusmenetluses. Riiklik lepitaja selgitab välja töötüli põhjused ja asjaolud ning pakub välja lahendusi.
§ 10. Riikliku lepitaja õigused
1)Riiklikul lepitajal on õigus kutsuda pooli osa võtma lepitustoimingutest.
2)Riiklikul lepitajal on õigus kaasata oma töösse asjatundjaid või eksperte ning pädevaid ametiisikuid, kellele põhitööst vabastamise korral hüvitatakse saamata jäänud töötasu seaduses ettenähtud korras.
§ 11. Poolte lepitamine
1)Leppimine toimub riikliku lepitaja vahendusel või riikliku lepitaja omapoolse ettepaneku alusel. Riikliku lepitaja ettepanekule peavad pooled vastama kolme päeva jooksul.
2)Pooled on kohustatud osa võtma lepitustoimingutest, saatma lepitustoimingutele oma täievolilised esindajad ning esitama asja sisuliseks lahendamiseks vajalikud dokumendid riikliku lepitaja poolt määratud ajaks.
3)Leppimine vormistatakse protokolliga, millele kirjutavad alla poolte esindajad ja riiklik lepitaja. Protokoll koostatakse ka siis, kui kokkulepet ei saavutata.
4)Allakirjutatud protokollis sisalduv leppimine on pooltele kohustuslik ja jõustub allakirjutamise hetkest, kui ei ole kokku lepitud teises tähtajas.
5)Riiklik lepitaja ja töötüli lahendamisest osavõtjad peavad hoidma neile lepitustoimingute käigus teatavaks saanud tootmis-, äri- või ametisaladusi.
§ 12. Töötüli lahendamine kohtus
1)Kui töötajate ja tööandjate liit kollektiivlepingu täitmisest tulenevas vaidluses kokkulepet ei saavuta, on neil õigus pöörduda vaidluse lahendamiseks töövaidluskomisjoni või kohtusse.
2)Streigi ja töösulu korraldamine on keelatud, arvates töövaidluskomisjoni või kohtusse pöördumise päevast.
§ 13. Streigi ja töösulu õiguse tekkimine
1)Töötajatel, töötajate ühingul või liidul tekib õigus korraldada töötüli lahendamiseks streik, tööandjal, tööandjate ühingul või liidul aga töösulg üksnes siis, kui töörahu kohustus ei kehti, kui käesolevas seaduses ettenähtud lepitusprotseduurid on täidetud, kuid leppimist ei ole saavutatud või ei peeta saavutatud kokkuleppest kinni või ei täideta kohtuotsust.
2)Streigi või töösulu korral on pooled kohustatud taas alustama läbirääkimisi kollektiivses töötülis kokkuleppele jõudmiseks.
III. peatükk STREIK JA TÖÖSULG
§ 14. Otsuse tegemine
1)Otsuse streigi korraldamise kohta teeb töötajate üldkoosolek või töötajate ühing või liit.
2)Otsuse töösulu korraldamise kohta teeb tööandja.
§ 15. Streigist või töösulust etteteatamine
1)Kavandatavast streigist või töösulust on streigi või töösulu korraldaja kohustatud teatama teisele poolele, riiklikule lepitajale ja kohalikule omavalitsusele kirjalikult vähemalt kaks nädalat ette. Teates näidatakse streigi või töösulu põhjused, täpne algus ja võimalik ulatus.
2)Streigist või töösulust on tööandja kohustatud informeerima oma lepingupartnereid ning teisi huvitatud ettevõtteid ja asutusi, samuti massiteabevahendite kaudu üldsust.
§ 16. Streigi juhtimine
1)Streiki juhib streigi korraldamise otsuse teinud töötajate üldkoosoleku või töötajate ühingu või liidu poolt volitatud isik või isikud (streigijuht).
2)Streigijuht tegutseb Eesti Vabariiki siduvate rahvusvaheliste õigusaktide, Eesti seaduste ja muude õigusaktide ning teda volitanud töötajate üldkoosoleku või töötajate ühingu või liidu otsustega ettenähtud õiguste piires, esindab teda volitanute huve streigi ajal ning informeerib massiteabevahendite kaudu üldsust kollektiivse töötüli lahendamise käigust. Nimetatud volitused lõpevad, kui pooled on alla kirjutanud leppimisele (kokkuleppele)kollektiivse töötüli reguleerimise kohta, streigi ebaseaduslikuks tunnistamise korral kohtu poolt või streigijuhte volitanute otsuse alusel.
3)Oma volituste täitmisel ei ole streigijuhil õigus vastu võtta otsuseid, mis kuuluvad riigiorganite ja valitsusasutuste ja teiste organisatsioonide ning kollektiivse töötüli teise poole pädevusse.
4)Streigijuht on kohustatud rakendama meetmeid teise poole vara säilimiseks, seaduslikkuse ja avaliku korra tagamiseks ning ta kannab vastutust streigiga kaasnenud õiguserikkumiste ja tekitatud kahjude eest.
§ 17. Töösulu juhtimine
 Töösulgu juhitakse tööandja poolt määratud korras.
§ 18. Hoiatus- ja toetusstreigid
1)Töötajatel, nende ühingutel või liitudel on õigus korraldada hoiatusstreike kestusega mitte üle ühe tunni.
2)Streigis osalevate töötajate toetuseks on lubatud korraldada toetusstreike. Streigi kestuse üle otsustab selle korraldamise kohta otsuse teinud töötajate esindaja, ühing või liit. Toetusstreik ei või kesta üle kolme päeva.
3)Kavandatavast hoiatusstreigist on töötajate esindaja, ühing või liit kohustatud teatama tööandjale, tööandjate ühingule või liidule ja kohalikule omavalitsusele kirjalikult vähemalt kolm päeva ette.
4)Kavandatavast toetusstreigist on töötajate esindaja, ühing või liit kohustatud teatama tööandjale, tööandjate ühingule või liidule ja kohalikule omavalitsusele kirjalikult vähemalt viis tööpäeva ette.
§ 19. Streigi ja töösulu edasilükkamine või peatamine
1)Streigi või töösulu algust võib edasi lükata üks kord: Vabariigi Valitsus riikliku lepitaja ettepanekul ühe kuu võrra või linna- või vallavalitsus riikliku lepitaja ettepanekul kahe nädala võrra.
2)Loodusõnnetuse ja katastroofi korral või nakkushaiguse leviku tõkestamiseks, samuti erakorralise seisukorra ajal on Vabariigi Valitsusel õigus streik või töösulg peatada.
§ 20. Streigist osavõtu vabadus
1)Streigist osavõtt on vabatahtlik. Ei ole lubatud takistada streigiga mitteühinenud töötajate tööleasumist.
2)Keelatud on streigi õhutamine isikute poolt, kes ei tööta ettevõttes, asutuses või muus organisatsioonis, kus töötüli on tekkinud, või kes ei esinda töötajaid seadusega ettenähtud korras.
§ 21. Streigi korraldamise õiguse piiramine
1)Streigid on keelatud:
1)valitsusasutustes ja muudes riigiorganites ning kohalikes omavalitsustes;
2)Kaitseliidus, kohtutes ning päästeasutustes.
1^1)Käesoleva paragrahvi lõiget 1 ei kohaldata isiku suhtes, kes töötab selles lõikes nimetatud asutuses või organisatsioonis töölepingu alusel, välja arvatud päästeasutuses töölepingu alusel töötavad päästetöötajad ning Kaitseministeeriumis, Kaitseressursside Ametis, Kaitseväes ja Kaitseliidus töölepingu alusel töötavad isikud.
2)Käesoleva paragrahvi 1. lõikes nimetatud asutustes ja muudes organisatsioonides lahendatakse kollektiivsed töötülid läbirääkimiste teel riikliku lepitaja vahendusel või kohtus.
3)Elanike ja majanduse esmavajadusi rahuldavates ettevõtetes ja asutustes tagab streigi või töösulu kuulutanud organ hädavajaliku teenindus- või tootmismahu, mis määratakse kindlaks poolte omavahelise kokkuleppega. Lahkarvamuste korral määrab hädavajaliku teenindus- või tootmismahu riiklik lepitaja, kelle otsus on pooltele kohustuslik.
4)Elanike ja majanduse esmavajadusi rahuldavate ettevõtete ja asutuste loetelu kehtestab Vabariigi Valitsus.
§ 22. Ebaseaduslikud streigid ja töösulud
1)Streik ja töösulg kohtu tegevuse mõjutamiseks on ebaseaduslikud.
2)Streik ja töösulg, millele ei ole eelnenud läbirääkimisi ja lepitustoiminguid, on ebaseaduslikud.
3)Streik ja töösulg, mille väljakuulutamisel või korraldamisel on rikutud käesoleva seadusega kehtestatud korda, on ebaseaduslikud.
§ 23. Streigi või töösulu ebaseaduslikuks tunnistamine
1)Otsuse streigi või töösulu ebaseaduslikuks tunnistamise kohta teeb kohus.
2)Kohus teeb oma otsuse teatavaks töötüli pooltele ja massiteabevahendite kaudu üldsusele.
III^1. peatükk VASTUTUS
§ 23^1. Kollektiivse töötüli läbivaatamise takistamine
1)Kollektiivse töötüli läbivaatamise takistamise, selleks vajalike dokumentide või andmete esitamisest keeldumise või esitamata jätmise või riikliku lepitaja poolt määratud ajal lepitustoimingutele mitteilmumise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 3200 eurot.
§ 23^2. Ebaseaduslikuks tunnistatud või peatatud streigi või töösulu jätkamine
1)Ebaseaduslikuks tunnistatud või peatatud streigi või töösulu jätkamise, samuti edasilükatud streigi või töösulu määratud ajast varem alustamise või jätkamise eest –
karistatakse rahatrahviga kuni 200 trahviühikut või arestiga.
2)Sama teo eest, kui selle on toime pannud juriidiline isik, –
karistatakse rahatrahviga kuni 3200 eurot.
§ 23^3. Ebaseaduslikuks tunnistatud või peatatud või edasilükatud streigi või töösulu jätkamise organiseerimine
1)Ebaseaduslikuks tunnistatud või peatatud, samuti edasilükatud streigi või töösulu määratud ajast varem alustamise või jätkamise organiseerimise eest –
karistatakse rahatrahviga kuni 300 trahviühikut või arestiga.
2)Sama teo eest, kui selle on toime pannud juriidiline isik, –
karistatakse rahatrahviga kuni 3200 eurot.
§ 23^4. Menetlus
2)Käesolevas paragrahvis sätestatud väärtegude kohtuväline menetleja on Tööinspektsioon.
IV. peatükk LÕPPSÄTTED
§ 24. Streigist osavõtjate ja töösulu korraldajate õigused ja vastutus
1)Streigist osavõttu ei käsitleta töölepingu rikkumisena ja sellega ei kaasne töötaja vastutust, välja arvatud, kui töötaja on kohtu poolt ebaseaduslikuks tunnistatud streigi korraldaja.
3)Streigi ajal on tööandja algatusel töölepingu lõpetamine seaduslikus streigis osalejaga keelatud.
§ 25. Töötasu streigi ja töösulu ajal
1)Streigi või töösulu aja eest töötajatele palka ei maksta.
2)Töötajale, kes streigist osa ei võta, kuid kes seetõttu ei saa oma tööd teha, maksab tööandja tasu samadel alustel kui mitte töötaja süü tõttu tekkinud tööseisaku aja eest või kollektiivlepingus ettenähtud ulatuses.
3)Töötaja, kes ei saanud tööd teha ebaseaduslikuks tunnistatud töösulu tõttu, loetakse töölt ebaseaduslikult kõrvaldatuks ja talle makstakse töösulu aja eest keskmist töötasu.
4)Töötajate, töötajate ühingu või liidu nõuete täieliku või osalise rahuldamise korral maksab tööandja streigi väljakuulutanud töötajatele, töötajate ühingule või liidule hüvitist poolte vahel kokkulepitavas suuruses.
§ 27. Kulude katmine
 Kollektiivse töötüli lahendamisega seotud kulud katab süüdiolev pool või need jaotatakse kokkuleppeliselt poolte vahel.
§ 28. Streigi tõttu kaotatud aja tasatöötamine
 Kollektiivse töötüli poolte kokkuleppel võivad streigist osavõtnud streigi tõttu kaotatud aja tasa töötada väljaspool tööaega. Streigi tõttu kaotatud aja tasatöötamist ei loeta ületunnitööks ega tööks puhkepäevadel või riiklikel pühadel.
V. peatükk RAKENDUSSÄTTED
§ 29. Riikliku lepitaja valimise ja ametisse nimetamise erisus
1)Käesoleva seaduse § 8^2  jõustumise ajal ametis olev riiklik lepitaja on ametis kuni ametiaja lõppemiseni.
2)Kui käesoleva seaduse § 8^2  jõustumise ajal täidab riikliku lepitaja ülesandeid riikliku lepitaja kohusetäitja, lõpeb tema poolt riikliku lepitaja ülesannete täitmine käesolevas seaduses sätestatud alustel ja korras riikliku lepitaja ametisse nimetamisega. Tööandjate ja ametiühingute keskliitudel on nelja kuu jooksul käesoleva seaduse § 8^2  jõustumisest arvates õigus leppida kokku riikliku lepitaja kandidaadis. Käesoleva seaduse § 8^2  lõike 2 alusel esitavad keskliidud kokkuleppe valdkonna eest vastutava ministri kaudu Vabariigi Valitsusele või teavitavad Vabariigi Valitsust tähtaegselt kokkuleppe mittesaavutamisest valdkonna eest vastutava ministri kaudu. Keskliitude kokkuleppe mittesaavutamise korral kohaldatakse käesoleva seaduse § 8^2  lõikeid 3–7.
Põllumajandustoote ja toidu tarneahelas ebaausa kaubandustava tõkestamise seadus1
§ 1. Seaduse reguleerimisala ja kohaldamisala
1)Käesolevas seaduses sätestatakse majandus- või kutsetegevuse tehing või tegu, mille ese on põllumajandustoode ja toit ning mida käesoleva seaduse tähenduses käsitatakse ebaausa kaubandustavana, mis on keelatud või mis on lubatud teatud tingimuste täitmise korral, sätestatakse need tingimused ning käesoleva seaduse täitmise üle teostatava riikliku ja haldusjärelevalve alused ja kord, samuti vastutus seaduse nõuete rikkumise eest.
2)Käesolevas seaduses ebaausa kaubandustava kohta sätestatut kohaldatakse ka põllumajandustoote ja toidu müüjale ostja pakutava või osutatava põllumajandustoote ja toidu müügiga otseselt seotud teenuse suhtes.
3)Käesolevat seadust kohaldatakse põllumajandustoote ja toidu ostja ning müüja suhtes, kes on asutatud või kelle elukoht on Euroopa Liidus.
4)Käesolevat seadust ei kohaldata ostja suhtes, kes ostab põllumajandustoodet ja toitu oma tarbeks.
5)Käesolevat seadust kohaldatakse põllumajandustoote ja toidu ostja ning müüja suhtes sõltumata nendevahelisi suhteid reguleeriva lepingu suhtes kohaldatavast õigusest.
6)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
2. peatükk Ebaaus kaubandustava põllumajandustoote ja toidu tarneahelas
§ 2. Ebaausa kaubandustava keeld
1)Ebaaus kaubandustava on keelatud.
2)Ebaaus kaubandustava käesoleva seaduse tähenduses on käesolevas seaduses sätestatud majandus- või kutsetegevuse tehing või tegu, mille ese on põllumajandustoode ja toit, mis on keelatud või mis on keelatud käesolevas seaduses sätestatud tingimuste täitmata jätmise korral.
3)Lubatud on üksnes käesolevas seaduses sätestatud ebaaus kaubandustava, kui põllumajandustoote ja toidu ostja ning müüja sõlmivad selleks kirjalikku taasesitamist võimaldavas vormis selge ja ühemõttelise kokkuleppe (edaspidi tingimuslikult keelatud ebaaus kaubandustava).
§ 3. Põllumajandustoode ja toit ning nende ostja ja müüja kohustuste täitmise korraldamise kohustus
1)Põllumajandustoode ja toit käesoleva seaduse tähenduses on Euroopa Liidu toimimise lepingu I lisas nimetatud toode või selles lisas nimetamata toode, mis on töödeldud toiduks samas lisas nimetatud toodet kasutades.
2)Põllumajandustoote ja toidu ostja käesoleva seaduse tähenduses on isik, kes ostab põllumajandustoodet ja toitu, sealhulgas valitsusasutus või valitsusasutuse hallatav asutus, kohaliku omavalitsuse üksuse ametiasutus või ametiasutuse hallatav asutus või nende asutuste liit, avalik-õiguslik juriidiline isik või nende isikute liit.
3)Müüja käesoleva seaduse tähenduses on isik, sealhulgas tootja- või tarnijaorganisatsioon või nende liit, kes müüb põllumajandustoodet ja toitu käesoleva paragrahvi lõikes 2 nimetatud isikule.
4)Põllumajandustoote ja toidu juriidilisest isikust ostja või müüja seaduslik esindaja korraldab käesolevast seadusest juriidilisele isikule tulenevate kohustuste täitmise.
§ 4. Maksetähtajaga seotud keelatud ebaaus kaubandustava
1)Müügilepingus ettenähtud põllumajandustoote ja toidu korrapärase tarnimise korral on keelatud ebaaus kaubandustava, mille kohaselt maksetähtaeg on pikem kui 30 päeva kokkulepitud tarneperioodi lõppemise päevast arvates või kõnealuse tarneperioodi eest makstava tasu kindlaksmääramise päevast arvates, olenevalt sellest, kumb kuupäev on hilisem.
2)Käesoleva paragrahvi lõikes 1 nimetatud juhul on keelatud ebaaus kaubandustava, mille kohaselt maksetähtaja arvutamisel võetakse aluseks tarneperiood, mis on pikem kui üks kalendrikuu, sõltumata kokkulepitud tarneperioodi tegelikust pikkusest.
3)Kui käesoleva paragrahvi lõikes 1 sätestatud tarneperioodi eest makstava summa määrab kindlaks ostja, algab maksetähtaeg selle kokkulepitud tarneperioodi lõppemise päevast arvates, mille jooksul tarned on tehtud.
4)Kui müügilepingus ei ole ette nähtud põllumajandustoote ja toidu korrapärast tarnimist, on keelatud ebaaus kaubandustava, mille kohaselt maksetähtaeg on pikem kui 30 päeva tarne päevast arvates või tarne eest makstava summa kindlaksmääramise päevast arvates, olenevalt sellest, kumb kuupäev on hilisem.
5)Kui käesoleva paragrahvi lõikes 4 sätestatud tarne eest makstava summa määrab kindlaks ostja, algab maksetähtaeg tarne päevast arvates.
6)Käesoleva paragrahvi lõikeid 1 ja 4 ei kohaldata, kui:
1)ostja teeb makse koolikava raames Euroopa Parlamendi ja nõukogu määruse (EL)nr 1308/2013, millega kehtestatakse põllumajandustoodete ühine turukorraldus ning millega tunnistatakse kehtetuks nõukogu määrused (EMÜ)nr 922/72, (EMÜ)nr 234/79, (EÜ)nr 1037/2001 ja (EÜ)nr 1234/2007 (ELT L 347, 20.12.2013, lk 671–854), artikli 23 kohaselt;
2)ostja on tervishoiuteenuseid osutav avalik-õiguslik juriidiline isik, kes teeb makse Euroopa Parlamendi ja nõukogu direktiivi 2011/7/EL hilinenud maksmisega võitlemise kohta äritehingute puhul (ELT L 48, 23.02.2011, lk 1–10)artikli 4 lõike 4 punkti b kohaselt;
3)ostja teeb müüjale makse veini valmistamiseks kasutatavate viinamarjade või kasutatava viinamarjavirde eest pikaajalise lepingu alusel, mis on sõlmitud enne 2019. aasta 1 jaanuari ning mille müügitehingute maksetingimused on sätestatud Euroopa Parlamendi ja nõukogu määruse (EL)nr 1308/2013 artikli 164 kohaselt.
7)Käesoleva paragrahvi lõigetes 1 ja 4 sätestatud maksetähtaegade suhtes ei kohaldata võlaõigusseaduse §-s 82^1  sätestatud tasu maksmise kohustuse sissenõutavaks muutumise tähtaegu.
8)Käesoleva paragrahvi lõigetes 1 ja 4 sätestatud keeld ei välista ostja ja müüja võimalust leppida kokku väärtuse jaotamises Euroopa Parlamendi ja nõukogu määruse (EL)nr 1308/2013 artikli 172a tähenduses.
9)Käesolevas paragrahvis sätestatud keeluga vastuolus olev tehing või selle tingimus on tühine.
§ 5. Tarnega seotud keelatud ebaaus kaubandustava
1)Ostjal on keelatud nõuda müüjalt tasu, mis ei ole seotud müüja põllumajandustoote ja toidu müügiga.
2)Ostjal on keelatud nõuda müüjalt makseid põllumajandustoote ja toidu raiskumineku või kao eest, kui see raiskuminek või kadu ei ole toimunud müüja süül ning:
1)põllumajandustoote ja toidu raiskuminek või kadu on toimunud ostja ruumides või
2)põllumajandustoote ja toidu omandiõigus on läinud üle ostjale.
3)Ostjal on keelatud keelduda põllumajandustoote ja toidu ostmisest kui oma lepingulisest kohustusest nii lühikese etteteatamisajaga, mille puhul ei saa mõistlikult eeldada, et müüja leiab tootele muu turustus- või kasutusvõimaluse.
4)Ostjal on keelatud ühepoolselt muuta neid põllumajandustoote ja toidu müügilepingu tingimusi, mis on seotud nimetatud toodete tarne või kohaletoimetamise sageduse, viisi, koha, aja või mahuga, kvaliteedistandardite, maksetingimuste või hindadega või ostja pakutava või osutatava põllumajandustoote ja toidu müügiga otseselt seotud teenusega.
5)Ostjal on keelatud jätta andmata müüjaga sõlmitud põllumajandustoote ja toidu müügilepingu tingimuste kohta kinnituskiri võlaõigusseaduse § 32 lõike 1 tähenduses, kui müüja on ostjalt kinnituskirja palunud.
6)Käesoleva paragrahvi lõiget 5 ei kohaldata juhul, kui ostja on tulundusühistu või mittetulundusühing ning tehing hõlmab põllumajandustoodet ja toitu, mida müüja müüb tulundusühistule või mittetulundusühingule, mille liige ta on, kui asjaomase tulundusühistu või mittetulundusühingu põhikiri või selle alusel tehtud otsus sisaldab sätteid, millel on müügilepinguga sarnane mõju.
7)Ostjal on keelatud ebaseaduslikult saada müüja ärisaladust ning seda kasutada või avaldada ebaausa konkurentsi takistamise ja ärisaladuse kaitse seaduse § 5 tähenduses.
8)Ostjal on keelatud ähvardada müüjat kaubanduslike survemeetmete rakendamisega või rakendada müüja vastu suunatud kaubanduslikke survemeetmeid, kui müüja kasutab oma lepingust tulenevaid või seadusjärgseid õigusi, sealhulgas esitab taotluse ebaausa kaubandustava kohta või teeb uurimise käigus koostööd Konkurentsiametiga.
9)Ostjal on keelatud nõuda müüjalt põllumajandustoote ja toidu müügiga seotud kliendikaebuse läbivaatamisega seotud kulude hüvitamist, kui kaebuse põhjus ei ole seotud müüja süüga.
10)Käesolevas paragrahvis sätestatud keeluga vastuolus olev tehing või selle tingimus on tühine.
11)Käesoleva paragrahvi lõikes 5 sätestatud kinnituskirja andmata jätmiseks loetakse ka ostja vaikimine või tegevusetus.
§ 6. Tingimuslikult keelatud ebaaus kaubandustava
1)Kui põllumajandustoote ja toidu ostja ning müüja ei ole tarne tingimustes kirjalikku taasesitamist võimaldavas vormis selgelt ja ühemõtteliselt kokku leppinud, on põllumajandustoote ja toidu ostjal keelatud:
1)tagastada müüjale müümata jäänud põllumajandustoode ja toit ilma nende eest või nende kõrvaldamise eest maksmata;
2)nõuda müüjalt tasu põllumajandustoote ja toidu ladustamise, väljapanemise, kaubaloetellu lisamise või turul kättesaadavaks tegemise eest;
3)nõuda müüjalt müügiedenduse käigus müüdava põllumajandustoote ja toidu allahindluse kulude katmist;
4)nõuda müüjalt müüdava põllumajandustoote ja toidu turundamise kulude katmist;
5)nõuda müüjalt müüdava põllumajandustoote ja toidu turustamise kulude katmist;
6)nõuda müüjalt põllumajandustoote ja toidu müügiks kasutatavate müügialade kordaseadmise eest personalikulude katmist;
7)nõuda müüjalt üksnes teatud tüüpi, kuju ja suurusega veopakendi kasutamist, kui põllumajandustoote ja toidu käitlemist reguleerivas õigusaktis ei ole sätestatud teisiti.
2)Kui põllumajandustoote ja toidu ostja ning müüja on kokku leppinud käesoleva paragrahvi lõike 1 punktis 3 nimetatud ebaausa kaubandustava kasutamises, määrab müügiedenduse algatanud ostja enne selle algust kindlaks müügiedenduse ajavahemiku ning allahindlusega tellitava põllumajandustoote ja toidu eeldatava koguse.
3)Kui põllumajandustoote ja toidu ostja ning müüja on kokku leppinud käesoleva paragrahvi lõike 1 punktides 2–6 nimetatud tasu maksmises ja müüja esitab ostjale sellekohase nõude, esitab ostja müüjale enne tarnimist kirjalikku taasesitamist võimaldavas vormis ka hinnangulise maksesumma ühiku kohta või maksete koondsumma.
4)Kui põllumajandustoote ja toidu ostja ning müüja on kokku leppinud käesoleva paragrahvi lõike 1 punktides 2 ja 4–6 nimetatud tasu maksmises ja ostja esitab müüjale sellekohase nõude, esitab ta lisaks lõikes 3 nimetatud teabele müüjale kirjalikku taasesitamist võimaldavas vormis ka hinnangulised kulud ja nende kulude põhjenduse.
5)Käesoleva paragrahvi lõikes 1 sätestatud tingimuslikult keelatud ebaausa kaubandustava kasutamise korral ilma nõuetekohase kokkuleppeta on tehing või selle tingimus tühine.
6)Käesoleva paragrahvi lõigetes 2–4 nimetatud teabe esitamata jätmine toob kaasa nendes lõigetes nimetatud kokkuleppe tühisuse.
7)Käesoleva paragrahvi lõigetes 2–4 nimetatud tehingu tingimuste puhul loetakse kokkulepe sõlmituks üksnes poolte kokkuleppel. Käesoleva paragrahvi lõigetes 2–4 nimetatud tehingu tingimustega nõustumuseks loetakse ka müüja vaikimine või tegevusetus.
3. peatükk Riiklik ja haldusjärelevalve
§ 7. Riikliku ja haldusjärelevalve korraldus
1)Riiklikku ja haldusjärelevalvet käesoleva seaduse täitmise üle teostab Konkurentsiamet.
2)Konkurentsiamet võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30–32 ja 49–51 sätestatud riikliku järelevalve erimeetmeid samas seaduses sätestatud alusel ja korras.
§ 8. Ettekirjutus ebaausa kaubandustava ohu korral
1)Konkurentsiamet võib edasilükkamatul juhul panna ostjale või müüjale ettekirjutusega kohustuse teha ettekirjutuses nõutav tegu või hoiduda selle tegemisest, kui Konkurentsiametile teadaolevalt esineb tõsise ja korvamatu kahju tekkimise oht käesoleva seaduse §-des 4–6 sätestatud keelu rikkumise tõttu.
2)Käesoleva paragrahvi lõikes 1 nimetatud ettekirjutus kehtib ainult nii kaua, kui see on ohu tõrjumiseks vältimatult vajalik.
§ 9. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär füüsilisele isikule 600 eurot ja juriidilisele isikule 100 000 eurot.
§ 10. Taotlus
1)Ebaausa kaubandustava üle riikliku või haldusjärelevalve algatamise taotluse võib Konkurentsiametile esitada:
1)müüja;
2)tootjaorganisatsioon või tulundusühistu oma liikme nimel;
3)müüjaorganisatsioon;
4)käesoleva lõike punktis 2 või 3 sätestatud organisatsioonide liit oma liikme või organisatsioonide liidu liikmeks oleva liikme nimel;
5)muu organisatsioon, kes tegutseb mittetulundusühinguna ja kellel on õigustatud huvi esindada müüjat.
2)Konkurentsiametile esitatav taotlus on kirjalik ja selles märgitakse haldusmenetluse seaduse § 14 lõikes 3 nimetatud andmed.
3)Konkurentsiamet võib taotluse esitaja põhjendatud taotluse alusel tunnistada taotluse esitaja nime ja muu teabe teisele isikule avaldamisele mittekuuluvaks.
4)Käesoleva paragrahvi lõikes 3 nimetatud avaldamisele mittekuuluv teave jäetakse avalikustamisele kuuluvate otsuste ja ettekirjutuste tekstist välja.
§ 11. Taotluse läbi vaatamata jätmine
 Konkurentsiamet jätab ebaausa kaubandustava üle riikliku või haldusjärelevalve algatamiseks esitatud taotluse läbi vaatamata, kui:
1)taotlus on ilmselgelt põhjendamatu;
2)taotluse lahendamine ei kuulu Konkurentsiameti pädevusse;
3)taotluse esitajat ei ole võimalik taotluses esitatud teabe põhjal tuvastada;
4)taotluse esitaja ei vasta käesoleva seaduse § 10 lõikes 1 sätestatule.
§ 12. Menetluse lõpetamine
 Konkurentsiamet võib ebaausa kaubandustava üle riikliku või haldusjärelevalve algatamiseks esitatud taotluse menetlemise lõpetada, kui:
1)ostja tegevuses puuduvad käesoleva seaduse rikkumise tunnused;
2)samas asjas on alustatud väärteomenetlus;
3)taotluse esitaja on oma taotluse tagasi võtnud ning menetluse lõpetamine ei kahjusta kolmanda isiku õigusi;
4)sama asi on teise liikmesriigi nõuete täitmise eest vastutava asutuse menetluses või samas asjas on teinud otsuse teise liikmesriigi nõuete täitmise eest vastutav asutus;
5)ostja on lõpetanud menetluse esemeks oleva tegevuse ning puudub vajadus teha ettekirjutus;
6)taotluse esitaja on taotluses märkinud, et tema nimi ja käesoleva seaduse § 10 lõikes 3 nimetatud muu teave ei kuulu teisele isikule avaldamisele, kuid menetluse tulemusena tehtavast otsusest võib nimetatud teave nähtuda.
§ 13. Koostöö Euroopa Liidus
1)Konkurentsiamet teeb ebaausa kaubandustava tõkestamiseks koostööd Euroopa Liidu liikmesriikide määratud ebaausa kaubandustava tõkestamise eest vastutavate asutustega ja Euroopa Komisjoniga.
2)Konkurentsiamet avaldab oma veebilehel aruandena teabe ebaausa kaubandustava üle eelmisel aastal algatatud ja lõpetatud riikliku ja haldusjärelevalve kohta, arvestades käesoleva seaduse § 10 lõikes 4 sätestatut. Teave sisaldab kokkuvõtet menetluse sisust, tulemustest ja tehtud otsustest.
3)Konkurentsiamet esitab iga aasta 15. märtsiks Euroopa Komisjonile aruande käesoleva seaduse nõuete kohaldamise ja nende täitmise tagamise kohta.
4. peatükk Vastutus
§ 14. Ebaausa kaubandustava keelu rikkumine
1)Maksetähtajaga või tarnega seotud ebaausa kaubandustava keelu rikkumise eest, samuti tingimuslikult keelatud ebaausa kaubandustava kasutamise eest ilma nõuetekohase kokkuleppeta –
karistatakse rahatrahviga kuni 300 trahviühikut või arestiga.
2)Sama teo eest, kui selle on toime pannud juriidiline isik, –
karistatakse rahatrahviga kuni 400 000 eurot.
§ 15. Menetlus
1)Käesolevas seaduses sätestatud väärtegude aegumistähtaeg on kolm aastat.
2)Käesolevas seaduses sätestatud väärtegude kohtuväline menetleja on Konkurentsiamet.
5. peatükk Rakendussätted ja järelhindamine
§ 16. Seaduse nõuetele mittevastava lepingu seaduses sätestatuga kooskõlla viimine
1)Enne käesoleva seaduse jõustumist sõlmitud põllumajandustoote ja toidu müügileping viiakse käesoleva seadusega kooskõlla 12 kuu jooksul selle Riigi Teatajas avaldamise kuupäevast arvates. Käesoleva seadusega kooskõlla viimata müügileping või selle tingimus, mis on käesoleva seadusega vastuolus, on tühine.
2)Kui ostja soovib käesoleva paragrahvi lõikes 1 nimetatud lepingu käesoleva seadusega kooskõlla viia, teeb ta müüjale lepingu muutmiseks ettepaneku ja annab müüjale mõistliku tähtaja ettepaneku vastuvõtmiseks või sellest keeldumiseks. Kui müüja tähtaja jooksul oma otsusest ei teata, loetakse leping muudetuks.
3)Kui müüja keeldub lepingu muutmisest, on ostjal õigus müüjaga sõlmitud leping lõpetada.
4)Kui käesoleva paragrahvi lõikes 1 nimetatud leping ei ole sõlmitud kirjalikus vormis, esitab ostja müüjale kinnituskirja ja annab mõistliku tähtaja sellega nõustumiseks või mittenõustumiseks. Kui müüja tähtaja jooksul ei teata, et ta ei nõustu kinnituskirjas sisalduvate tingimustega, loetakse need lepingu tingimusteks.
5)Käesoleva paragrahvi lõikes 1 nimetatud kohustust, tähtaega ja tagajärge kohaldatakse ka põllumajandustoote ja toidu ostjaks oleva tulundusühistu või mittetulundusühingu põhikirja või selle alusel tehtud otsuse suhtes, mis sisaldab tema liikmeks oleva müüja kohta käesoleva seadusega vastuolus olevaid sätteid.
§ 17. Seaduse järelhindamine
 Regionaal- ja Põllumajandusministeerium analüüsib 2025. aasta 31. detsembriks käesoleva seaduse rakendamise mõju ja tulemuslikkust.
§ 18. Võlaõigusseaduse muutmine
Välja kuulutanud
§ 1. Seaduse reguleerimisala ja eesmärk
1)Käesoleva seadusega kehtestatakse Eesti Vabariigis avaldatud, levitatud või üldsusele kättesaadavaks tehtud väljaande ja selle tootmiseks kasutatud digitaalse andmekogumi (edaspidi algmaterjal)säilituseksemplariks loovutamise ning säilituseksemplari säilitamise ja kättesaadavaks tegemise kord ja tingimused, säilituseksemplaride registreerimise ja riikliku statistika koostajad ning järelevalve seaduse täitmise üle.
2)Käesoleva seaduse eesmärk on tagada Eesti kultuurile oluliste väljaannete ja nende algmaterjali võimalikult täieliku kogu loomine, pikaajaline säilitamine ning järjepidev kättesaadavaks tegemine, kui väljaannete teisi eksemplare pole võimalik kasutada.
3)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Seaduse kohaldamisala
1)Käesolevat seadust kohaldatakse Eesti Vabariigi kodaniku, Eesti Vabariigis registreeritud juriidilise isiku või Eestis viibiva füüsilise isiku poolt trükitud väljaandele (edaspidi trükis)ja muule füüsilisel teabekandjal avaldatud väljaandele (edaspidi koos füüsilisel teabekandjal avaldatud väljaanne), mis vastab järgmistele tunnustele:
1)selle eksemplaride arv on rohkem kui 50;
2)seda levitatakse Eesti Vabariigis või seda levitatakse väljaspool Eesti Vabariiki, kuid see on oluline Eesti kultuurile.
2)Käesolevat seadust kohaldatakse tehnilise vahendi või protsessi vahendusel üldsusele kättesaadavaks tehtud võrguväljaandele (edaspidi võrguväljaanne), mis on autoriõiguse seaduse tähenduses üldsusele kättesaadavaks tehtud:
1)domeenil .ee või muul Eestiga geograafiliselt seotud tippdomeenil;
2)muul tippdomeenil ja on oluline Eesti kultuurile;
3)Eesti Vabariigi kodaniku, Eesti Vabariigis registreeritud juriidilise isiku või Eestis viibiva füüsilise isiku poolt ja on oluline Eesti kultuurile.
3)Käesolevat seadust kohaldatakse trükise algmaterjalile.
4)Käesolevat seadust kohaldatakse niisuguse filmi, mis on toodetud või kaastoodetud ja mida levitatakse või kaaslevitatakse Eesti Vabariigi kodaniku või Eestis registreeritud juriidilise isiku poolt ja mis on oluline Eesti kultuurile, esituskoopia valmistamiseks kasutatud algmaterjalile (edaspidi filmi algmaterjal).
5)Käesolevat seadust kohaldatakse ka sisult identsele, kuid vormistuselt või vormingult erinevale väljaandele.
§ 3. Väljaanded ja nende algmaterjal, millele seadust ei kohaldata
1)Seadust ei kohaldata järgmistele väljaannetele ja nende algmaterjalile:
1)hinnakiri, nimekaart, kutsekaart, blankett, üritusepääse, pakend ja etikett;
2)muutmata juurdetrükk;
3)andmekogu, mille säilitamine on ette nähtud teiste õigusaktidega;
4)võrguväljaande reaalajas voogedastus;
5)võrguväljaanne, mille säilitamiseks vajaminev andmemaht on esitatud sisu kohta ebamõistlikult suur.
2)Valdkonna eest vastutav minister kehtestab määrusega käesoleva paragrahvi lõikes 1 nimetatule lisaks nende Eesti kultuurile ebaolulist informatsiooni sisaldavate võrguväljaannete ning vähese teatmelise sisu ja teksti mahuga või ühekordse sündmusega seoses avaldatud ja lühiajalise tähtsusega väljaannete (edaspidi pisitrükis)kategooriad, millele käesolevat seadust ei kohaldata.
3)Eesti kultuurile ebaolulist informatsiooni sisaldavate võrguväljaannete ja pisitrükiste kategooriate määratlemiseks teeb valdkonna eest vastutavale ministrile ettepaneku Eesti Rahvusraamatukogu. Eesti Rahvusraamatukogu kaasab ettepaneku tegemisel valdkondlikke eksperte, sealhulgas mäluasutuste esindajaid.
§ 4. Säilituseksemplar
 Säilituseksemplar on füüsilisel teabekandjal avaldatud väljaanne ja võrguväljaanne (edaspidi koos väljaanne)ning füüsilisel teabekandjal avaldatud väljaande algmaterjal, mida säilitatakse käesoleva seaduse eesmärkide täitmiseks.
2. peatükk Väljaande ja selle algmaterjali säilituseksemplariks loovutamine
§ 5. Väljaande ja selle algmaterjali säilituseksemplariks loovutaja
 Väljaande ja selle algmaterjali säilituseksemplariks loovutaja on:
1)füüsilisel teabekandjal avaldatud väljaande valmistaja või kokkupanija (edaspidi tootja);
2)kui füüsilisel teabekandjal avaldatud väljaande komplekti kuuluvad lisad ei ole tootja valmistatud, siis väljaande avaldamist korraldav isik (edaspidi väljaandja);
3)välisriigis toodetud ja Eestis levitatava füüsilisel teabekandjal avaldatud väljaande väljaandja;
4)võrguväljaande väljaandja või tootja, kui väljaandja on selle tootjaga kokku leppinud;
5)trükise algmaterjali väljaandja või tootja, kui väljaandja on selle tootjaga kokku leppinud;
6)filmi algmaterjali tootja või kaastootja.
§ 6. Nõuded säilituseksemplariks loovutatavale väljaandele ja selle algmaterjalile
 Säilituseksemplariks loovutatav väljaanne ja selle algmaterjal peab olema komplektne ja sisaldama kõiki lisasid.
§ 7. Säilituseksemplariks loovutamise viis
1)Füüsilisel teabekandjal avaldatud väljaanne loovutatakse Eesti Rahvusraamatukogule selle üleandmisega.
2)Käesoleva seaduse § 2 lõike 2 punktides 1 ja 2 nimetatud vabalt kättesaadava võrguväljaande arhiveerib Eesti Rahvusraamatukogu arhiveerimisroboti abil veebisaidi koos kuvamiseks vajalike elementidega allalaadimise ja arhiivi salvestamise teel (edaspidi veebiarhiveerimine).
3)Kui käesoleva seaduse § 2 lõike 2 punktides 1 ja 2 nimetatud võrguväljaande koopiat ei ole võimalik teha veebist veebiarhiveerimisel, esitab Eesti Rahvusraamatukogu loovutajale nõude koopia loovutada ning loovutaja on kohustatud võimaldama teha koopia.
4)Käesoleva seaduse § 2 lõike 2 punktis 3 nimetatud võrguväljaanne loovutatakse Eesti Rahvusraamatukogule koopia edastamisega võrguväljaande või algmaterjali edastamiseks ning arhiivi salvestamiseks loodud elektroonilise loovutussüsteemi kaudu (edaspidi elektrooniline loovutussüsteem).
5)Esmakordselt Eestis avaldatud trükise algmaterjal loovutatakse Eesti Rahvusraamatukogule trükise algmaterjali failina või samaväärse sisuga faili koopiana, mis edastatakse elektroonilise loovutussüsteemi kaudu.
6)Kui trükis on avaldatud esmakordselt välisriigis avaldatud väljaande tõlkena ja väljaandjal ei ole võimalik trükise algmaterjali loovutada tulenevalt oma lepingulistest kohustustest, kohaldatakse käesoleva seaduse § 8 lõiget 2.
7)Filmi algmaterjal loovutatakse säilituseksemplariks Rahvusarhiivile algmaterjali teabekandjana, algmaterjali failina või samaväärse sisuga faili koopiana või koopia edastamisega elektroonilise loovutussüsteemi kaudu. Filmi algmaterjali loovutamisele kohaldatakse arhiiviseaduse sätteid.
§ 8. Säilituseksemplariks loovutatavate väljaannete ja nende algmaterjali arv
1)Säilituseksemplarideks loovutatakse:
1)neli trükist;
2)kaks pimedate punktkirjas trükist;
3)kaks füüsilisel teabekandjal avaldatud väljaannet, välja arvatud trükist;
4)üks võrguväljaanne;
5)üks algmaterjal.
2)Kui käesoleva seaduse § 7 lõike 6 alusel trükise algmaterjali ei loovutata, loovutatakse lisaks käesoleva paragrahvi lõike 1 punktis 1 nimetatule neli lisatrükist, millest kolm loovutatakse säilituseksemplarideks ja ühest valmistab Eesti Rahvusraamatukogu digitaalse säilituseksemplari.
§ 9. Väljaande ja selle algmaterjali säilituseksemplariks loovutamise tähtaeg
1)Väljaanne ja selle algmaterjal loovutatakse säilituseksemplariks esimesel võimalusel 20 päeva jooksul pärast esimese tiraažiosa tootmist või esmakordset üldsusele kättesaadavaks tegemist.
2)Käesoleva seaduse § 7 lõikes 3 nimetatud juhul loovutatakse võrguväljaande säilituseksemplar 20 päeva jooksul pärast Eesti Rahvusraamatukogu sellekohase nõude esitamist.
3)Filmi algmaterjal loovutatakse säilituseksemplariks ühe aasta jooksul pärast filmi esmakordset avalikustamist Eesti Vabariigis.
§ 10. Väljaande ja selle algmaterjali säilituseksemplariks loovutamise kulud
 Väljaande ja selle algmaterjali säilituseksemplariks loovutamisega seotud kulud tasub loovutaja ning loovutamise eest ei maksa säilituseksemplari saaja tasu ega hüvitist.
§ 11. Väljaande ja selle algmaterjali säilituseksemplariks loovutamisel esitatavad andmed
1)Füüsilisel teabekandjal avaldatud väljaande säilituseksemplariks loovutamisel esitatakse Eesti Rahvusraamatukogule järgmised andmed:
1)väljaandja nimi või nimetus (füüsilise isiku puhul ees- ja perekonnanimi);
2)loovutatavate eksemplaride arv iga nimetuse kohta;
3)tiraaži suurus või levitamiseks sissetoodud kogus.
2)Pisitrükise säilituseksemplariks loovutamisel esitatakse Eesti Rahvusraamatukogule loovutatavate eksemplaride koguarv.
3)Võrguväljaande ja algmaterjali säilituseksemplariks loovutamisel esitatakse Eesti Rahvusraamatukogule või Rahvusarhiivile väljaandja, tootja või kaastootja nimi või nimetus (füüsilise isiku puhul ees- ja perekonnanimi), kirjeldavad metaandmed, kasutusõigused, objekti struktuur, tehnilised metaandmed ja seosed.
4)Käesoleva paragrahvi lõike 1 punktis 3 nimetatud andmed ei ole avalikud.
§ 12. Säilituseksemplari säilitajad
1)Trükise säilituseksemplari säilitajad on:
1)Eesti Kirjandusmuuseumi Arhiivraamatukogu;
2)Eesti Rahvusraamatukogu;
3)Tallinna Ülikooli Akadeemiline Raamatukogu;
4)Tartu Ülikooli Raamatukogu.
2)Pimedate punktkirjas trükise säilituseksemplari säilitajad on:
1)Eesti Rahvusraamatukogu;
2)Tartu Ülikooli Raamatukogu.
3)Füüsilisel teabekandjal avaldatud väljaande, välja arvatud trükise säilituseksemplari säilitajad on:
1)Eesti Rahvusraamatukogu;
2)Tartu Ülikooli Raamatukogu.
4)Võrguväljaande säilituseksemplari säilitaja on Eesti Rahvusraamatukogu.
5)Trükise algmaterjali säilituseksemplari säilitaja on Eesti Rahvusraamatukogu.
6)Filmi algmaterjali säilituseksemplari säilitaja on Rahvusarhiiv.
7)Käesoleva seaduse § 8 lõikes 2 nimetatud trükise lisasäilituseksemplari säilitajad on:
1)Eesti Kirjandusmuuseumi Arhiivraamatukogu;
2)Eesti Rahvusraamatukogu;
3)Tartu Ülikooli Raamatukogu.
§ 13. Säilituseksemplari edastamine säilitajale
1)Eesti Rahvusraamatukogu edastab säilituseksemplari selle säilitajale viie tööpäeva jooksul komplektse säilituseksemplari saabumisest arvates.
2)Säilituseksemplari säilitajale edastamisega seotud kulud kannab Eesti Rahvusraamatukogu.
3. peatükk Säilituseksemplari kättesaadavaks tegemine
§ 14. Säilituseksemplari kättesaadavaks tegemine ja kasutamine
1)Säilituseksemplari võib anda kasutamiseks, kui säilitaja on veendunud säilituseksemplari nõuetekohases säilimises ja kasutamine ei kahjusta säilituseksemplari.
2)Säilitaja peab tagama juurdepääsu säilituseksemplaris sisalduvale teabele esimese võimalusena säilituseksemplari digitaalse koopia vahendusel.
3)Füüsilisel teabekandjal avaldatud väljaande säilituseksemplari võib kasutada säilitaja juures kohapeal juhul, kui säilitaja kogus ei ole teisi eksemplare ning selline kasutamine ei kahjusta säilituseksemplari.
4)Füüsilisel teabekandjal avaldatud väljaande säilituseksemplari kojulaenutamine on keelatud.
5)Võrguväljaande ja trükise algmaterjali säilituseksemplari võib kasutada autoriseeritud töökohas.
6)Võrguväljaande ja algmaterjali autoriõiguse omaja loa alusel võib säilituseksemplari teha üldsusele kättesaadavaks.
7)Kui väljaanne või algmaterjal kuulub hävitamisele või võrguväljaanne kustutamisele kohtulahendi alusel, ei kuulu hävitamisele või kustutamisele säilituseksemplar.
8)Käesoleva paragrahvi lõikes 7 nimetatud juhul võimaldatakse ligipääs säilituseksemplarile taotluse alusel. Taotlus esitatakse säilituseksemplari säilitajale.
9)Kui kohtuotsuse alusel keelatakse väljaande või selle algmaterjali üldsusele kättesaadavaks tegemine, võib isik taotleda juurdepääsu selle säilituseksemplarile. Taotlus esitatakse säilituseksemplari säilitajale.
10)Elektroonilise loovutussüsteemi kaudu loovutatud võrguväljaande või trükise algmaterjali väljaandjal on õigus saada säilituseksemplari säilitajalt tasuta koopia loovutamisvormingus ja viie aasta jooksul loovutamisest arvates säilitusvormingus. Pärast viie aasta möödumist võrguväljaande või trükise algmaterjali loovutamisest võib säilitusvormingu eest küsida tasu.
11)Elektroonilise loovutussüsteemi kaudu loovutatud filmi algmaterjali tootjal või kaastootjal on õigus saada säilituseksemplari säilitajalt viie aasta jooksul loovutamisest arvates tasuta säilituseksemplari koopia.
§ 15. Säilituseksemplaris sisalduvate isikuandmete töötlemine
1)Kui säilituseksemplar sisaldab isikuandmeid, võib säilitaja isikuandmeid töödelda käesoleva seaduse eesmärkide täitmiseks.
2)Andmesubjekti põhjendatud nõudel lõpetatakse võrguväljaande säilituseksemplaris sisalduvate isikuandmete üldsusele kättesaadavaks tegemine.
3)Kui Eesti Rahvusraamatukogu ei ole veebiarhiveerimisel kontrollinud, kas võrguväljaanne sisaldab isikuandmeid, tehakse võrguväljaanne üldsusele kättesaadavaks, kohaldades tehnilisi piiranguid, mis ei võimalda leida arhiveeritud võrguväljaandeid inimese ees- või perekonnanime järgi.
4)Kui säilituseksemplari üldsusele kättesaadavaks tegemine on lõpetatud käesoleva paragrahvi lõikes 2 nimetatud juhul, võib isik teadusliku uurimistöö ja õppetöö eesmärkidel taotleda juurdepääsu säilituseksemplarile.
§ 16. Autoriseeritud töökoht
1)Autoriseeritud töökoht on digitaalse säilituseksemplari kohalkasutuseks mõeldud arvutiterminal, mida kasutades on tehniliste ja füüsiliste vahenditega välistatud säilituseksemplari üldsusele kättesaadavaks tegemine või välistele andmekandjatele salvestamine.
2)Autoriseeritud töökohad asuvad:
1)Eesti Kirjandusmuuseumi Arhiivraamatukogus;
2)Eesti Rahvusraamatukogus;
3)Tallinna Tehnikaülikooli Raamatukogus;
4)Tallinna Ülikooli Akadeemilises Raamatukogus;
5)Tartu Ülikooli Raamatukogus.
4. peatükk Säilituseksemplari säilitamine ja statistika
§ 17. Säilituseksemplari säilitamine ja säilitamisest loobumine
1)Säilituseksemplari säilitaja peab tagama säilituseksemplari säilimise, eesmärgipärase kasutamise ja kättesaadavaks tegemise.
2)Säilituseksemplari tuleb säilitada hoidlas, mille tehnilised ja kliimatingimused tagavad säilituseksemplari säilimise ning hoiavad ära kahjustumise ja hävimise. Säilituseksemplari tuleb säilitada hoidlas, kus on elektrooniline valvesignalisatsioonisüsteem ning automaatne kliima-, tulekahjusignalisatsiooni- ja tulekustutussüsteem.
3)Võrguväljaande ja algmaterjali säilituseksemplaride säilitamisel tuleb juhinduda avaliku teabe seaduse § 43^9  lõike 1 punkti 4 alusel kehtestatud Vabariigi Valitsuse määrusest.
4)Säilituseksemplar kirjeldatakse ja võimalusel tähistatakse selliselt, et see oleks eristatav teistest säilituseksemplari säilitaja kogus olevatest väljaannetest.
5)Säilituseksemplari säilitaja võib säilituseksemplari säilitamisest loobuda juhul, kui see ei mõjuta Eesti kultuurile väärtusliku teabe säilimist. Säilitamisest loobumise otsuse kinnitab Eesti Rahvusraamatukogu.
6)Eesti Rahvusraamatukogu teavitab väljaandjat individuaalselt rahvusbibliograafias registreeritud väljaande ja selle algmaterjali säilitamisest loobumisest.
7)Säilituseksemplar, mille säilitamisest loobutakse, hävitatakse või antakse väljaandja nõusolekul lugejatele tavapärases korras kasutamiseks.
§ 18. Säilituseksemplari registreerimine ja statistika
1)Eesti Rahvusraamatukogu peab säilituseksemplari, välja arvatud filmi algmaterjal, registreerima rahvusbibliograafia andmebaasis Eesti Rahvusraamatukogu seaduse § 10 lõike 1 punkti 15 alusel kehtestatud korra kohaselt.
2)Eesti Rahvusraamatukogu koostab säilituseksemplaride alusel riiklikku väljaannete statistikat, välja arvatud filmi algmaterjali puhul.
3)Filmi algmaterjali registreerib ja statistika koostab Rahvusarhiiv.
§ 19. Säilituseksemplaride kogu üleandmine
 Säilituseksemplari säilitaja ümberkorraldamise või tegevuse lõpetamise korral antakse säilituseksemplaride kogu üle teisele säilituseksemplari säilitajale kooskõlastatult Kultuuriministeeriumiga.
5. peatükk Järelevalve
§ 20. Riiklik järelevalve
1)Riiklikku järelevalvet käesoleva seaduse täitmise üle teeb Eesti Rahvusraamatukogu, välja arvatud filmi algmaterjali puhul.
2)Riiklikku järelevalvet käesoleva seaduse täitmise üle seonduvalt filmi algmaterjaliga teeb Rahvusarhiiv.
§ 21. Riikliku järelevalve erimeetmed ja sunniraha määr
1)Korrakaitseorgan võib käesolevas seaduses sätestatud riikliku järelevalve tegemiseks rakendada korrakaitseseaduse §-s 30 sätestatud riikliku järelevalve erimeedet korrakaitseseaduses sätestatud alusel ja korras.
2)Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 1500 eurot.
§ 22. Haldusjärelevalve
1)Haldusjärelevalvet käesoleva seaduse täitmise üle teeb Eesti Rahvusraamatukogu, välja arvatud filmi algmaterjali puhul.
2)Haldusjärelevalvet käesoleva seaduse täitmise üle Eesti Rahvusraamatukogu poolt teeb Kultuuriministeerium.
6. peatükk Rakendussätted
§ 23. Senise säilituseksemplari kättesaadavaks tegemine
1)Enne käesoleva seaduse jõustumist loovutatud käesoleva seaduse §-s 8 nimetatud arvu ületavad säilituseksemplarid antakse viie aasta möödumisel käesoleva seaduse jõustumisest neid säilitavas raamatukogus lugejatele tavapärases korras kasutamiseks juhul, kui neid ei ole vaja mõne teise käesoleva seaduse §-s 12 nimetatud säilitaja kogu täiendamiseks.
2)Raamatukogudes, millele säilituseksemplare käesoleva seaduse kohaselt enam ei loovutata, antakse varem kogutud säilituseksemplarid viie aasta möödumisel käesoleva seaduse jõustumisest lugejatele tavapärases korras kasutamiseks juhul, kui neid ei ole vaja mõne teise käesoleva seaduse §-s 12 nimetatud säilitaja kogu täiendamiseks.
§ 24. Autoriõiguse seaduse muutmine
Autoriõiguse seaduse § 19 täiendatakse punktiga 3^1  järgmises sõnastuses:
„3^1 )õiguste objekti töötlemine teksti- ja andmekaeve eesmärkidel ning tingimusel, et selline kasutamine ei taotle ärilisi eesmärke;”.
§ 25. Sundeksemplari seaduse kehtetuks tunnistamine
 Sundeksemplari seadus tunnistatakse kehtetuks.
Täiskasvanute koolituse seadus
§ 1. Seaduse reguleerimisala
1)Täiskasvanute koolituse seadusega sätestatakse täiskasvanuhariduse valdkonna juhtimise alused, täienduskoolitusasutuse pidamise ja täienduskoolituse läbiviimise nõuded, õppija õigus õppepuhkusele, täienduskoolituse rahastamise alused ning riiklik ja haldusjärelevalve.
2)Täiskasvanute koolitus jaguneb tasemeõppeks ja täienduskoolituseks.
3)Tasemeõppe korraldamist reguleerivad põhikooli- ja gümnaasiumiseadus, kutseõppeasutuse seadus, kõrgharidusseadus ning erakooliseadus.
4)Täienduskoolitus on väljaspool tasemeõpet õppekava alusel toimuv eesmärgistatud ja organiseeritud õppetegevus.
5)Käesolevat seadust kohaldatakse täienduskoolitust läbiviivale eraõiguslikule juriidilisele isikule, avalik-õiguslikule juriidilisele isikule, riigi- ja kohaliku omavalitsuse asutusele või füüsilisele isikule, kui tal on seaduses sätestatud kohustus taotleda täienduskoolituse läbiviimiseks tegevusluba või kui ta on esitanud majandustegevusteate täienduskoolituse läbiviimiseks (edaspidi täienduskoolitusasutuse pidaja).
6)Käesolevas seaduses reguleeritud eraõigusliku juriidilise isiku ja füüsilise isiku majandustegevuse alustamisele, teostamisele ja lõppemisele kohaldatakse majandustegevuse seadustiku üldosa seadust, võttes arvesse käesolevas seaduses sätestatud erisusi. Majandustegevuse seadustiku üldosa seaduses ning käesolevas seaduses majandustegevuse teate esitamise, täienduskoolituse läbiviimise ja teabe avalikustamise, andmete muutmisest teatamise ning majandustegevusest loobumise kohta sätestatut kohaldatakse avalik-õigusliku juriidilise isiku ning riigi- ja kohaliku omavalitsuse täienduskoolitusasutuse kohta niivõrd, kuivõrd selle eripärast ei tulene teisiti.
7)Käesolevas seaduses ettenähtud haldusmenetlusele kohaldatakse haldusmenetluse seadust, võttes arvesse käesolevas seaduses sätestatud erisusi.
§ 2. Täiskasvanuhariduse valdkonna juhtimine ja arendamine
1)Haridus- ja Teadusministeeriumi ülesanne täiskasvanuhariduse valdkonnas on riikliku hariduspoliitika põhimõtete ja eesmärkide kavandamine ja rakendamine, hariduspoliitika teostamiseks vajaliku õigusruumi arendamine ning hariduspoliitika rakendamise eesmärgipärasuse ja järjepidevuse tagamine. Lisaks tagab Haridus- ja Teadusministeerium hariduspoliitika efektiivseks rakendamiseks koolitusvajaduse analüüsimise ja hindamise.
2)Täiskasvanuhariduse Nõukogu on nõuandev kogu, kuhu kuuluvad asjassepuutuvate ministeeriumide, täienduskoolitusasutuste, tasemeõppeasutuste, tööandjate ja töötajate esindusorganisatsioonide ning teiste täiskasvanuhariduse valdkonnas tegutsevate asutuste ja isikute esindajad. Täiskasvanuhariduse Nõukogu moodustab ja selle töökorra kinnitab valdkonna eest vastutav minister käskkirjaga.
3)Täiskasvanuhariduse Nõukogu:
1)nõustab Haridus- ja Teadusministeeriumi ning teisi osapooli täiskasvanuhariduse valdkonna strateegilise planeerimise, rahastamise ja korraldamise küsimustes;
2)osaleb valdkonda puudutavate arengukavade koostamisel ning nende täitmise jälgimisel;
3)annab eksperdihinnanguid ja vahendab Täiskasvanuhariduse Nõukogus esindatud organisatsioonide seisukohti valdkonna kohta.
2. peatükk Nõuded täienduskoolitusasutuse pidamisele
§ 3. Majandustegevusteate esitamine
1)Täienduskoolitusasutuse pidajana tegutsemiseks esitab täienduskoolituse läbiviija majandustegevusteate, kui tal ei ole seadusega ette nähtud kohustust taotleda täienduskoolituse läbiviimiseks tegevusluba.
2)Majandustegevusteade täienduskoolituse läbiviimiseks sisaldab lisaks majandustegevuse seadustiku üldosa seaduses sätestatule loetelu käesoleva seaduse § 9 lõike 1 alusel kehtestatud täienduskoolituse õppekavarühmadest (edaspidi täienduskoolituse õppekavarühm), milles täienduskoolitust läbi viiakse.
§ 4. Täienduskoolitusasutuse nimi
1)Täienduskoolitusasutuse pidaja, kes viib läbi üksnes täienduskoolitust, ei tohi täienduskoolitusasutuse nimes mingil viisil viidata tasemeõppe läbiviimise võimalusele.
2)Sõna „rahvaülikool” võib oma nimes kasutada üksnes täienduskoolitusasutus, millel on kindel tegevuskoht ja mis pakub pidevalt täienduskoolitust vähemalt kolmes täienduskoolituse õppekavarühmas.
§ 5. Täienduskoolitusasutuse veebileht
 Täienduskoolitusasutuse pidaja on kohustatud pidama täienduskoolituse teabe avalikustamiseks veebilehte.
§ 6. Täienduskoolitusasutuse pidajana täienduskoolituse läbiviimise peatamise, keelamise ning täienduskoolituse läbiviimisest loobumise erisused
1)Täienduskoolitusasutuse pidajale kehtestatud majandustegevuse nõuete olulise rikkumise korral võib Haridus- ja Teadusministeerium haldusaktiga peatada või keelata täienduskoolituse läbiviimise täienduskoolitusasutuse pidajana. Kui Haridus- ja Teadusministeerium annab täienduskoolituse läbiviimise peatamise või keelamise haldusakti või teeb ettekirjutuse, mille järgimata jätmine võib kaasa tuua täienduskoolituse läbiviimise peatamise või keelamise haldusakti andmise, avaldab Haridus- ja Teadusministeerium haldusakti resolutsiooni ja põhjendused osas, mille avaldamiseks on avalik huvi, haldusmenetluse seaduse §-s 31 sätestatud korras ning oma veebilehel.
2)Täienduskoolituse läbiviimisest loobumisele kohaldatakse majandustegevuse seadustiku üldosa seaduse §-s 34 sätestatut. Täienduskoolituse läbiviimisest täielikult loobunuks loetakse ka täienduskoolitusasutuse pidaja, kes ei ole täitnud käesoleva seaduse § 8 lõikes 5 sätestatud andmete esitamise kohustust kuue kuu möödumisel selle kohustuse täitmise tähtaja lõppemisest arvates.
3. peatükk Täienduskoolituse läbiviimine ja teabe avalikustamine
§ 7. Täienduskoolituse õppekorraldus ja täienduskoolitusasutuse tegevuse kvaliteedi tagamise alused
1)Täienduskoolitusasutuse pidaja kehtestab täienduskoolituse õppekorralduse alused ja täienduskoolitusasutuse tegevuse kvaliteedi tagamise alused.
2)Täienduskoolituse õppekorralduse alustes sätestatakse õppijate täienduskoolitusele vastuvõtu ja koolituselt väljaarvamise tingimused ja kord ning täienduskoolituse eest õppetasu maksmise, sellest vabastamise ja selle tagastamise tingimused ja kord ning teised õppe korraldamiseks olulised tingimused.
3)Täienduskoolitusasutuse tegevuse kvaliteedi tagamise alustes sätestatakse vähemalt täienduskoolituse õppekavade, täienduskoolituskursusega seotud täiskasvanute koolitajate ja õppekeskkonna kvaliteedi tagamise tingimused ja kord ning täienduskoolituse kohta tagasiside kogumise kord.
§ 8. Täienduskoolitusasutust käsitleva teabe avalikustamine
1)Täienduskoolitusasutuse pidaja avalikustab Eesti Hariduse Infosüsteemi (edaspidi hariduse infosüsteem)kaudu täienduskoolitusasutuse õppekavarühmad, milles täienduskoolitust läbi viiakse, täienduskoolituse läbiviimise tegevusloa väljaandmise aluseks olnud õppekavad, tegevusloa andmed, asutuse kontaktandmed ja veebilehe aadressi.
2)Täienduskoolitusasutuse pidaja avalikustab oma veebilehel täienduskoolituse õppekorralduse alused, täienduskoolituse õppekavad, täienduskoolituskursusega seotud täiskasvanute koolitajate nimed koos nende kompetentsust tõendava kvalifikatsiooni, õpi- või töökogemuse kirjeldusega, loakohustusega täienduskoolituse läbiviimiseks antud tegevusloa andmed ning täienduskoolitusasutuse tegevuse kvaliteedi tagamise alused.
3)Täienduskoolitusasutuse pidaja loob võimalused käesoleva paragrahvi lõikes 2 sätestatud dokumentidega tutvumiseks täienduskoolitusasutuses.
4)Täienduskoolitusasutuse pidaja ei pea avalikustama või tutvumiseks kättesaadavaks tegema õppekavasid ja nendega seotud täiskasvanute koolitajate andmeid, kui õppekava on lepingu alusel välja töötatud üksnes lepingus määratletud isikute koolitamiseks.
5)Täienduskoolitusasutuse pidaja teeb iga aasta 31. märtsiks hariduse infosüsteemi kaudu kättesaadavaks Eesti Vabariigi haridusseaduse § 36^6  lõike 3^2  alusel kehtestatud ministri määruses sätestatud tegevusnäitajad eelmise kalendriaasta kohta.
6)Täienduskoolitusasutuse pidaja peab tagama, et käesoleva paragrahvi lõikes 5 nimetatud andmete õigsus on dokumentaalselt tõendatav.
§ 9. Täienduskoolituse standard ja täienduskoolituse õppekava
1)Valdkonna eest vastutav minister kehtestab määrusega täienduskoolituse standardi, milles sätestatakse täienduskoolituse õppekava nõuded, täienduskoolituse läbimist ja selles osalemist tõendavate dokumentide nõuded ning täienduskoolituse õppekavarühmade loetelu.
2)Täienduskoolitust viiakse läbi täienduskoolitusasutuse pidaja kinnitatud täienduskoolituse õpiväljundipõhise õppekava ja täienduskoolituse õppekorralduse aluste kohaselt.
3)Täienduskoolituse õppekava maht määratakse akadeemilistes tundides. Üks akadeemiline tund vastab 45 minutile.
§ 10. Õppekeskkond
 Täienduskoolitusasutuse õppekeskkond peab olema piisav täienduskoolituse läbiviimiseks ning õppekava eesmärkide ja õpiväljundite saavutamiseks. Täienduskoolitusasutuse pidaja kirjeldab täienduskoolituse õppekavas õppekeskkonda, kus täienduskoolitust läbi viiakse.
§ 11. Täiskasvanute koolitaja
1)Täiskasvanute koolitaja on käesoleva seaduse tähenduses spetsialist, kes sihipäraselt loodud õpisituatsioonis toetab täiskasvanud inimeste õppimist ja enesearendust.
2)Täienduskoolituse läbiviimiseks tagab täienduskoolitusasutuse pidaja õppe eesmärkide ja õpiväljundite saavutamiseks vajaliku arvu õppekavas kirjeldatud kvalifikatsiooni, õpi- või töökogemusega koolitajate olemasolu.
§ 12. Täienduskoolituse olulistest tingimustest teavitamine
1)Lisaks majandustegevuse seadustiku üldosa seaduse § 31 lõikes 2 sätestatule teeb täienduskoolitusasutuse pidaja täienduskoolituses osalejale ja koolituse rahastajale teatavaks vähemalt järgmised andmed ja dokumendid:
1)täienduskoolituse õppekava;
2)täienduskoolitust läbi viiva täiskasvanute koolitaja nimi ja andmed tema kvalifikatsiooni kohta;
3)täienduskoolituse toimumise aeg;
4)täienduskoolituse läbiviimise koht ja aadress;
5)õppemaksu suurus ja muud õpingutega kaasnevad kulud, sealhulgas õppevahendite kulud;
6)õppemaksu tasumise kord ja tähtaeg;
7)õppemaksu tagastamise alused ja kord;
8)vaidluste lahendamise kord.
2)Kui täienduskoolituse tellija tellib täienduskoolitust riigihangete seaduse alusel või korraldab koolituse tellimiseks muu konkursi, viiakse täienduskoolitus läbi tellija teatavaks tehtud tingimuste kohaselt.
4. peatükk Õppija õigus õppepuhkusele
§ 13. Õppepuhkuse taotlemine ja tasustamine
1)Töötajale ja ametnikule (edaspidi koos töötaja)antakse tema taotluse ning õppeasutuse teatise alusel tasemeõppes või täienduskoolitusasutuse pidaja läbiviidavas täienduskoolituses osalemiseks õppepuhkust kuni 30 kalendripäeva kalendriaasta jooksul. Tööandja huvidest lähtuva koolituse puhul lähtutakse töölepingu seaduse § 28 lõike 2 punktis 5 või avaliku teenistuse seaduse §-s 31 sätestatust. Õppepuhkust antakse ka välisriigi samaväärses õppeasutuses tasemeõppes või täienduskoolitusel osalemiseks.
2)Õppeasutuse teatises tehakse märge akadeemilisel puhkusel viibimise kohta. Tööandjal on õigus keelduda õppepuhkuse andmisest selle õppekava läbimiseks või lõpetamiseks, mille alusel toimuvad õpingud on peatunud akadeemilise puhkuse tõttu.
3)Tasemeõppes ja tööalase enesetäiendamise eesmärgil täienduskoolituses osalemiseks antud õppepuhkuse ajal makstakse töötajale keskmist kalendripäevapõhist õppepuhkusetasu 20 kalendripäeva eest töölepingu seaduse § 29 lõike 8 alusel kehtestatud korras.
4)Tasemeõppe lõpetamiseks antakse täiendavalt õppepuhkust 15 kalendripäeva, mille eest makstakse töölepingu seaduse § 29 lõike 5 kohaselt kehtestatud töötasu alammäära alusel arvutatud õppepuhkusetasu. Puhkusetasu arvutamisel korrutatakse õppepuhkuse päevade arv töötasu alammäära alusel arvutatud ühe kuu keskmise kalendripäeva õppepuhkusetasu määraga. Ühe kuu keskmise kalendripäeva õppepuhkusetasu määra leidmiseks jagatakse töötasu alammäär kalendriaasta päevade arvu ja arvu 12 jagatisega. Tööandja võib keelduda tasemeõppe lõpetamiseks puhkuse andmisest, kui ta on samale töötajale juba andnud puhkust sama õppekava lõpetamiseks.
5)Õppepuhkuse taotluses määrab töötaja, kas ta soovib võtta õppepuhkust õppes osalemiseks või tasemeõppe lõpetamiseks.
6)Puhkuste ajakavasse märkimata õppepuhkuse kasutamisest teatab töötaja tööandjale kirjalikku taasesitamist võimaldavas vormis vähemalt neliteist kalendripäeva ette.
7)Kõrgkooli eksternõppes osalejale antakse lisaks käesoleva paragrahvi lõikes 1 nimetatule õppepuhkust tasemeõppe lõpetamiseks käesoleva paragrahvi lõikes 4 nimetatud tingimustel ja käesolevas paragrahvis sätestatud korras.
§ 14. Õppepuhkuse andmisest keeldumine ja selle katkestamine
1)Tööandjal on õigus keelduda õppepuhkuse andmisest, kui õppepuhkuse päev või järjestikused õppepuhkuse päevad langevad üksnes töötaja puhkepäevadele.
2)Tööandjal on õigus õppepuhkus katkestada või selle andmine edasi lükata töölepingu seaduse § 69 lõikes 5 ettenähtud tingimustel. Kui puhkus katkestati või lükati edasi, on töötajal õigus kasutada kasutamata jäänud õppepuhkuse osa tasemekoolituses või täienduskoolituses osalemiseks talle sobival ajal, arvestades käesolevas peatükis kehtestatud piiranguid.
5. peatükk Täienduskoolituse rahastamise korraldus
§ 15. Täienduskoolituse rahastamine
1)Täienduskoolituse kulud katab sellest huvitatud isik või asutus.
2)Riigi- ja kohaliku omavalitsuse eelarve ning struktuurifondi vahenditest on lubatud rahastada või hüvitada üksnes täienduskoolitusasutuse pidaja läbiviidavat täienduskoolitust, mis vastab käesolevas seaduses ja selle alusel kehtestatud õigusaktis kehtestatud nõuetele.
3)Käesoleva paragrahvi lõikes 2 kehtestatud tingimust ei kohaldata, kui täienduskoolitust viivad läbi ühe isiku või asutuse töötajad sama isiku või asutuse töötajatele või kui koolitust viib läbi riigiasutuse või kohaliku omavalitsuse asutuse töötaja teise riigiasutuse või kohaliku omavalitsuse asutuse töötajale või kui koolituse läbiviimine kuulub riigiasutuse või kohaliku omavalitsuse asutuse töötaja töö- või teenistusülesannete hulka.
4)Käesoleva paragrahvi lõikes 2 kehtestatud tingimust võib põhjendatud erandina jätta kohaldamata, kui soovitud täienduskoolitust ei korralda ükski täienduskoolitusasutuse pidaja.
§ 16. Riiklik täienduskoolituse tellimus
1)Ministeerium võib esitada täienduskoolitusasutuse pidajale või nende liidule riikliku tellimuse täienduskoolituse pakkumiseks (edaspidi riiklik täienduskoolituse tellimus). Riikliku täienduskoolituse tellimuse koostamisel lähtutakse riigi strateegilistest ja valdkondlikest arengukavadest, tööjõuvajaduse uuringutest ja prognoosidest või muust infost koolitusvajaduse kohta.
2)Riiklik täienduskoolituse tellimus on riigieelarvest rahastatavate täienduskoolituskohtade arv täienduskoolituse õppekavarühmade või kursuste kaupa.
3)Riikliku täienduskoolituse tellimuse maksumus täienduskoolituskoha kohta kujuneb akadeemiliste tundide arvu järgi.
4)Riikliku täienduskoolituse tellimuse koostamise ja esitamise korra ning akadeemilise tunni maksumuse õppekavarühmade kaupa kehtestab valdkonna eest vastutav minister määrusega.
5)Akadeemilise tunni maksumuse kehtestamisel arvestatakse täienduskoolituse õppekavarühmade õppe keerukusest tulenevate kulude erisustega, täienduskoolituse läbiviimiseks vajalike materjalidega ning õppekeskkonna kuludega.
6)Riikliku täienduskoolituse tellimuse alusel moodustatud õppekohal õppimine on õppija jaoks tasuta, kui selle tellimuse esitamisel ei ole õppija jaoks kehtestatud omaosaluse määra.
6. peatükk Riiklik ja haldusjärelevalve
§ 17. Riiklik ja haldusjärelevalve täienduskoolituse läbiviija üle
1)Haridus- ja Teadusministeerium teostab riiklikku või haldusjärelevalvet täienduskoolitusasutuse pidajate ja nende tegevuse vastavuse üle käesolevas seaduses ja selle alusel kehtestatud nõuetele.
2)Haridus- ja Teadusministeerium teostab riiklikku või haldusjärelevalvet täienduskoolitust läbi viiva täienduskoolitusasutuseks mitte oleva isiku või asutuse üle, kui tema läbiviidavast täienduskoolitusest lähtub kõrgendatud või oluline oht ning muu korrakaitse- või majandushaldusorgan ei ole pädev seda ohtu tõrjuma.
§ 18. Riikliku järelevalve erimeetmed
 Riiklikku järelevalvet teostav asutus võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30 ja 50 sätestatud riikliku järelevalve erimeetmeid korrakaitseseaduses sätestatud alusel ja korras.
§ 19. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 640 eurot.
7. peatükk Rakendussätted
§ 20. Üleminekusätted
1)Enne käesoleva seaduse jõustumist erakooliseaduse alusel tööalase või vabaharidusliku koolituse läbiviimiseks väljastatud koolitusload või tegevusload kehtivad kuni 2016. aasta 30. juunini. Nimetatud koolitusloa või tegevusloa alusel täiskasvanute koolitusasutuste pidajad on kuni loa kehtivuse lõpuni võrdsustatud täienduskoolitusasutuse pidajaga käesoleva seaduse tähenduses.
2)Enne käesoleva seaduse jõustumist täiskasvanute koolitusasutusena tegutsenud riigi- ja kohaliku omavalitsuse asutused ning avalik-õiguslikud juriidilised isikud on kuni 2016. aasta 30. juunini võrdsustatud täienduskoolitusasutuse pidajaga käesoleva seaduse tähenduses.
3)Täienduskoolitusasutuse pidajad peavad käesoleva seaduse § 7 lõikes 1 nimetatud täienduskoolitusasutuse tegevuse kvaliteedi tagamise alused kehtestama hiljemalt 2016. aasta 1. juuliks.
§ 43^1. Täiskasvanute koolituse seaduse kehtetuks tunnistamine
Täiskasvanute koolituse seadus (RT I 1993, 74, 1054)tunnistatakse kehtetuks.
Noorsootöö seadus
§ 1. Seaduse reguleerimisala
Käesolev seadus sätestab noorsootöö korraldamise õiguslikud alused.
§ 2. Haldusmenetluse seaduse kohaldamine
Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 3. Mõisted
Käesolevas seaduses kasutatakse mõisteid järgmises tähenduses:
1)noor – seitsme kuni kahekümne kuue aastane füüsiline isik;
2)noorsootööasutus – ministeeriumi hallatav riigiasutus, valla või linna ametiasutus, valla või linna ametiasutuse hallatav asutus, eraõiguslik juriidiline isik või eraõigusliku juriidilise isiku ettevõte, mille põhitegevuseks on noorsootöö korraldamine;
3)noorsootööühing – mittetulundusühing, mittetulundusühingute liit või sihtasutus, mille eesmärgiks on noorsootöötajate, noorsootööasutuste või teiste noorsootöö tegijate ja korraldajate ühendamine ning nende huvide esindamine;
4)noorte püsilaager (edaspidi noortelaager)– äriregistrisse, mittetulundusühingute ja sihtasutuste registrisse või usuliste ühenduste registrisse kantud isiku, riigi- ja kohaliku omavalitsuse asutuste riiklikusse registrisse kantud asutuse või avalik-õigusliku juriidilise isiku (edaspidi noortelaagri pidaja)laager, mida peetakse noortelaagri põhimääruse ning valdkonna eest vastutava ministri antud noortelaagri tegevusloa alusel ning mille ühe vahetuse pikkus on vähemalt kuus ööpäeva ja mis tegutseb aastas üle 60 päeva;
5)noorte projektlaager (edaspidi projektlaager)– äriregistrisse, mittetulundusühingute ja sihtasutuste registrisse või usuliste ühenduste registrisse kantud isiku, riigi- ja kohaliku omavalitsuse asutuste riiklikkusse registrisse kantud asutuse või avalik-õigusliku juriidilise isiku (edaspidi projektlaagri pidaja)laager, mida peetakse valla- või linnavalitsuse loal ning mille ühe vahetuse pikkus on vähemalt kuus ööpäeva ja mis tegutseb aastas kuni 60 päeva;
6)noortevolikogu – valla- või linnavolikogu juures tegutsev noortest koosnev nõuandva õigusega osaluskogu;
7)noorteprogramm – noorsootöö valdkonna tegevuskava, millele on lisatud maksumuse prognoos ning mis kestab kauem kui üks aasta;
8)noorteprojekt – noorsootöö valdkonna tegevuskava, millele on lisatud eelarve ning mis kestab kuni üks aasta;
9)noorteühing – mittetulundusühing, mille liikmetest vähemalt kaks kolmandikku on noored ja mille eesmärgiks on noorsootöö korraldamine ja läbiviimine;
10)noorteühingute liit – mittetulundusühing, mille liikmed on noorteühingud.
§ 4. Noorsootöö
1)Noorsootöö on tingimuste loomine noore isiksuse mitmekülgseks arenguks, mis võimaldab noortel vaba tahte alusel perekonna-, tasemeharidus- ja tööväliselt tegutseda.
2)Noorsootöö korraldamisel lähtutakse järgmistest põhimõtetest:
1)noorsootööd tehakse noorte jaoks ja koos noortega, kaasates neid otsuste tegemisse;
2)tingimuste loomisel teadmiste ja oskuste omandamiseks lähtutakse noorte vajadustest ja huvidest;
3)noorsootöö põhineb noorte osalusel ja vabal tahtel;
4)noorsootöö toetab noorte omaalgatust;
5)noorsootöös lähtutakse võrdse kohtlemise, sallivuse ja partnerluse põhimõttest.
§ 5. Piirang noortega töötamiseks
2. peatükk NOORSOOTÖÖ KORRALDAMINE
§ 6. Haridus- ja Teadusministeeriumi ülesanded
Haridus- ja Teadusministeerium:
1)töötab välja noorsootöö riiklikud programmid;
2)toetab noorteühingute tegevust ja eraldab neile aastatoetusi;
3)teostab riiklikku või haldusjärelevalvet noorsootöö valdkonnas õigusaktides sätestatud pädevuse piires ja kontrollib riigieelarvest eraldatud vahendite sihipärast kasutamist;
4)täidab teisi õigusaktides sätestatud ülesandeid.
§ 7. Maavanema ülesanded
§ 8. Valla- ja linnavolikogu ülesanded
Valla- või linnavolikogu:
1)määrab noorsootöö prioriteedid oma haldusterritooriumil ning sätestab nende saavutamiseks vajalikud ülesanded valla või linna arengukavas;
2)kinnitab noorteühingute, noorteprogrammide ja noorteprojektide valla- või linnaeelarvest toetamise põhimõtted, toetuse taotlemise ja maksmise tingimused ja korra, nähes vajaduse korral ette omaosaluse tingimused toetuse saamiseks, toetuse taotluste vormid ning toetuse kasutamise aruandluse korra;
3)toetab eelarveliste vahendite olemasolul valla või linna haldusterritooriumil tegutsevate noorteühingute noorteprogramme ja noorteprojekte;
4)konsulteerib selle olemasolul noortevolikoguga noorsootöö kavandamisel, teostamisel ja hindamisel;
6)täidab teisi noorsootöö korraldamise ülesandeid oma haldusterritooriumil.
§ 9. Noortevolikogu
1)Valla- või linnavolikogu juurde võib moodustada noortevolikogu. Noortevolikogu eesmärgiks on arutada valla või linna pädevusse kuuluvaid noori puudutavaid küsimusi ning teha nende kohta ettepanekuid valla- või linnavolikogule ja valla- või linnavalitsusele, lähtudes noorte vajadustest ja huvidest.
2)Noortevolikogu valitakse valla või linna noorte poolt demokraatlikul teel valla- või linnavolikogu kehtestatud korras.
3)Noortevolikogu tegutsemise alused kehtestab valla- või linnavolikogu.
4)Vald või linn toetavad oma haldusterritooriumi noortevolikogu jätkusuutlikku tegutsemist valla- või linnavolikogu kehtestatud korras.
5)Valla- või linnavolikogu edastab noortevolikogule selle taotlusel oma istungite päevakordade projektid ning noori puudutavate õigusaktide eelnõud enne valla- või linnavolikogu istungite toimumist.
§ 10. Loakohustus
1)Noorte- ja projektlaagri korraldamiseks peab olema tegevusluba.
2)Projektlaagri tegevusluba on tähtajaline ja kehtib kuni 60 päeva.
§ 10^1. Nõuded noorte- ja projektlaagri pidajale
1)Noortelaagri pidaja osutab noortele järjepidevalt mitmekesist tervistava ja arendava puhkuse teenust.
2)Projektlaagri pidaja osutab noortele peamiselt ühes noorsootöö valdkonnas tervistava ja arendava puhkuse teenust.
3)Noortelaager peab vastama rahvatervise seaduse alusel kehtestatud tervisekaitsenõuetele. Noortelaagrisse ei lubata noort, kui noore terviseseisund, arvestades laagri suunitlust, võib kahjustada noore enda või teiste tervist.
4)Noortelaagri pidaja on kohustatud igal aastal esitama Eesti Hariduse Infosüsteemi noortelaagris osalenud noorte arvu valla või linna arvestuses.
§ 10^2. Tegevusloa taotlemine
1)Noortelaagri tegevusloa taotluse lahendab Haridus- ja Teadusministeerium või valdkonna eest vastutava ministri volitatud asutus. Tegevusloa taotlus esitatakse Eesti Hariduse Infosüsteemi kaudu vähemalt kolm kuud enne noortelaagri tegevuse alustamist. Noortelaagri tegevusloa andmed kantakse Eesti Hariduse Infosüsteemi.
2)Projektlaagri tegevusloa taotluse lahendab valla- või linnavalitsus, mille haldusterritooriumil soovitakse projektlaagrit pidada. Tegevusloa taotlus esitatakse Eesti Hariduse Infosüsteemi kaudu vähemalt kaks kuud enne projektlaagri tegevuse alustamist. Projektlaagri tegevusloa andmed kantakse Eesti Hariduse Infosüsteemi.
3)Noorte- ja projektlaagri tegevusloa taotluses esitatakse lisaks majandustegevuse seadustiku üldosa seaduses sätestatule järgmised andmed:
1)noortelaagri korral selle põhimäärus;
2)kvalifikatsiooninõuetele vastavate noorte- ja projektlaagri juhataja ja kasvatajate kirjalikud nõusolekud ning dokumendid, mis võimaldavad nõuetele vastavust hinnata;
3)andmed noorte- ja projektlaagri tegevuseks vajalike ruumide (hoonete), sisustuse ja maa-ala kohta ning nende vastavuse kohta tervisekaitse-, tuleohutus- ja päästenõuetele;
4)noortelaagri korral laagrivahetuste tegevuskava, mis sisaldab noori arendavate tegevuste loetelu;
5)projektlaagri korral selle pidamise eest vastutava isiku nimi, isikukood ja elukoht ning projektlaagri pidamise täpne asukoht;
6)projektlaagri korral selle eesmärk ja päevakava.
4)Noortelaagri põhimääruse kinnitab noortelaagri pidaja ning selles märgitakse:
1)noortelaagri nimi;
2)noortelaagri asukoht;
3)noortelaagri tegevuse eesmärk ja ülesanded;
4)noortelaagri struktuur;
5)noortelaagri juhataja ja kasvatajate pädevus ning ülesanded;
6)noortelaagris osalevate noorte õigused ja kohustused;
7)noore noortelaagrisse vastuvõtmise tingimused;
8)noortelaagri suhtluskeel;
9)noortelaagris osalemise tasu määra arvutamise alused;
10)noortelaagri finantseerimise alused;
11)noortelaagri tegevuse lõpetamise kord.
5)Valdkonna eest vastutav minister kehtestab noorte- ja projektlaagri juhataja ja kasvataja kvalifikatsiooninõuded ning neile vastavuse tõendamise korra.
6)Noorte- ja projektlaagri juhataja ja kasvatajana võib töötada ka välisriigi kutsekvalifikatsiooni omandanud isik, kui tema kutsekvalifikatsiooni on tunnustatud välisriigi kutsekvalifikatsiooni tunnustamise seaduse kohaselt. Välisriigi kutsekvalifikatsiooni tunnustamise seaduse § 7 lõikes 2 sätestatud pädev asutus on Haridus- ja Noorteamet.
§ 10^3. Tegevusloa kontrolliese
 Tegevusluba antakse, kui:
1)noorte- ja projektlaagri juhataja ning kasvatajad vastavad kvalifikatsiooni- ja lastekaitseseaduse §-s 20 sätestatud nõuetele;
2)noortelaagri põhimäärus vastab käesolevas seaduses sätestatud nõuetele;
3)noorte- ja projektlaagril on olemas tegevuseks vajalikud ruumid (hooned), sisustus ja maa-ala, mis vastavad tervisekaitse-, tuleohutus- ja päästenõuetele;
4)noorte- ja projektlaager vastab käesolevas seaduses noorte- ja projektlaagri pidamisele kehtestatud nõuetele;
5)noorte- ja projektlaager on täitnud isikuandmete kaitse seadusest tulenevad delikaatsete isikuandmete töötlemise nõuded.
§ 11. Projektlaagri pidamine
§ 12. Riiklik või haldusjärelevalve noortelaagri üle
1)Noortelaagri õppe- ja kasvatustegevuse üle teostab riiklikku või haldusjärelevalvet Haridus- ja Teadusministeerium, määrates selleks riiklikku või haldusjärelevalvet teostavad ametnikud.
1^1)Korrakaitseorgan võib käesolevas paragrahvis sätestatud riikliku järelevalve teostamiseks kohaldada korrakaitseseaduse §-des 30 ja 50 sätestatud riikliku järelevalve erimeetmeid korrakaitseseaduses sätestatud alusel ja korras.
2)Haldusjärelevalve teostajal on õigus külastada noortelaagrit, teavitades sellest eelnevalt noortelaagri pidajat, tutvuda noortelaagri dokumentidega ning saada informatsiooni õigusaktide rakendamise kohta.
4)Ettekirjutuse täitmata jätmise korral võib riikliku järelevalve teostaja rakendada sunniraha asendustäitmise ja sunniraha seaduses sätestatud korras. Sunniraha ülemmäär on 640 eurot.
§ 13. Riiklik või haldusjärelevalve projektlaagri üle
1)Projektlaagri pidamise tingimustele ja korrale vastavuse üle teostab riiklikku või haldusjärelevalvet valla- või linnavalitsus.
1^1)Korrakaitseorgan võib käesolevas paragrahvis sätestatud riikliku järelevalve teostamiseks kohaldada korrakaitseseaduse §-des 30 ja 50 sätestatud riikliku järelevalve erimeetmeid korrakaitseseaduses sätestatud alusel ja korras.
3)Ettekirjutuse täitmata jätmise korral võib järelevalve teostaja rakendada sunniraha asendustäitmise ja sunniraha seaduses sätestatud korras. Sunniraha ülemmäär on 640 eurot.
§ 13^1. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30 ja 50 sätestatud riikliku järelevalve erimeetmeid korrakaitseseaduses sätestatud alusel ja korras.
3. peatükk NOORSOOTÖÖ RAHASTAMINE
§ 14. Rahastamine riigieelarvest
1)Riigieelarvest toetatakse Haridus- ja Teadusministeeriumi eelarve kaudu:
1)noorteprogramme ja noorteprojekte;
2)noorsootöö arendamise riiklikke programme;
3)noorsoouuringuid;
4)noorsootööasutusi;
5)rahvusvahelist koostööd noorsootöö alal;
6)noorsootöötajate koolitusi;
7)noorsootööühinguid;
8)noorteühingute tegevust (aastatoetus).
2)Noorteprogrammide, noorteprojektide, noorsootöö arendamise riiklike programmide, noorsoouuringute ja noorsootööasutuste toetamise tingimused ning korra kehtestab valdkonna eest vastutav minister määrusega.
§ 15. Noorteühingu aastatoetus
1)Noorteühingu aastatoetuse eesmärgiks on noorteühingute võimekuse tõstmine ja noorsootöö ning noortepoliitika riiklike eesmärkide saavutamine.
2)Noorteühingu aastatoetuse taotlemise õigus on:
1)noorteühingul, kui sellel on vähemalt 500 liiget ja kui selle kohalikud üksused tegutsevad vähemalt 1/3 maakondade territooriumil;
2)noorteühingute liidul, kui selle liikmeteks on vähemalt 30 noorteühingut;
3)õpilasesindusi ühendaval ühingul, kui see koondab oma liikmete kaudu vähemalt 1/3 Eesti põhikoolide, gümnaasiumide või kutseõppeasutuste õpilastest;
4)üliõpilaskondade liidul, kui selle liikmeteks on vähemalt 1/2 kõikidest kõrgharidustaseme õpet läbiviivate õppeasutuste üliõpilaskondadest.
3)Valdkonna eest vastutav minister otsustab noorteühingule aastatoetuse eraldamise, eraldamisest keeldumise ja aastatoetuse suuruse, lähtudes:
1)noorsootöö ja noortepoliitika riiklikest prioriteetidest;
2)noorteühingu arengukavast, tegevusest ja senistest saavutustest valdkonnas;
3)noorteühingu tegevuse ulatusest, sihtgrupist, liikmeskonnast ja suutlikkusest, sealhulgas varasemate kohustuste täitmisel;
4)aastatoetuse taotleja ja taotluse vastavusest kehtestatud nõuetele. Valdkonna eest vastutav minister võib otsustamiseks kaasata eksperte.
4)Noorteühingu aastatoetuse taotlemise, eraldamise ja eraldamisest keeldumise täpsemad tingimused ja korra kehtestab valdkonna eest vastutav minister.
5)Noorteühingu aastatoetuse eraldamise või toetuse eraldamisest keeldumise otsusest teavitatakse taotlejat kirjalikult taasesitatavas vormis viie tööpäeva jooksul otsuse tegemisest arvates.
§ 15^1. Huvihariduse ja huvitegevuse täiendav toetus valdadele ja linnadele
1)Riigieelarvest määratakse kooskõlas riigieelarve seadusega valdadele ja linnadele võimaluse korral täiendav toetus 7–19-aastaste noorte süsteemse ja juhendatud huvihariduse ja huvitegevuse kättesaadavuse ja mitmekesisuse parandamiseks eesmärgiga suurendada nende võimalusi omandada teadmisi, oskusi ja hoiakuid valitud huvialal (edaspidi huvihariduse ja huvitegevuse toetus).
2)Huvihariduse ja huvitegevuse toetusest 50 protsenti jaotatakse valdadele ja linnadele huvihariduse ja huvitegevuse kättesaadavuse tagamise eesmärgil, lähtudes valla või linna 7–19-aastaste noorte, toimetulekuraskustes peredes elavate noorte ja puudega noorte arvust ning kohaliku omavalitsuse üksuse finantsvõimekusest.
3)Huvihariduse ja huvitegevuse toetusest 50 protsenti jaotatakse valdadele ja linnadele huvihariduse ja huvitegevuse mitmekesisuse tagamise eesmärgil, lähtudes valla või linna 7–19-aastaste noorte ja puudega noorte arvust, kohaliku omavalitsuse üksuse finantsvõimekusest ning huvihariduse ja huvitegevuse piirkondlikust kättesaadavusest valla või linna territooriumil asuvate asustusüksuste kaupa.
4)Vald ega linn ei või huvihariduse ja huvitegevuse toetust kasutada kinnisvara ja sõiduvahendite omandamiseks ja kasutusse võtmiseks, hoonete ja rajatiste ehitamiseks ning kinnistute, hoonete ja ruumide majandamiskulude eest tasumiseks. Huvihariduse ja huvitegevuse toetuse kasutamisel peavad vald ja linn lähtuma põhimõttest, et huvihariduse ja huvitegevuse toetusega ei asendata oma eelarvest kaetavaid kulusid.
§ 15^2. Valla ja linna huvihariduse ja huvitegevuse kava
1)Vald või linn koostab üksi või koos teiste valdade ja linnadega noorte huvihariduse ja huvitegevuse kava, mis võib olla koostatud pikemaks perioodiks kui üks aasta ning olla osa valla või linna arengukavast (edaspidi huvihariduse ja huvitegevuse kava). Huvihariduse ja huvitegevuse kava peab sisaldama:
1)huvihariduses ja huvitegevuses osalevate noorte arvu 1. oktoobri seisuga;
2)huvihariduses ja huvitegevuses osalemise võimalusi 1. oktoobri seisuga;
3)kitsaskohti huvihariduse ja huvitegevuse kättesaadavuses ja mitmekesisuses;
4)tegevusi kitsaskohtade lahendamiseks.
2)Vald või linn esitab huvihariduse ja huvitegevuse kava või esitatud kavas tehtud muudatused ning kava täitmise iga-aastased tulemused 15. jaanuariks Haridus- ja Teadusministeeriumile või tema volitatud asutusele.
§ 15^3. Huviala valdkondade kvaliteedi arendamise toetus
1)Riigieelarves nähakse võimaluse korral ette sihtotstarbeline toetus huviala valdkondade kvaliteedi arendamiseks ja huviala valdkonna sees koostöö suurendamiseks.
2)Käesoleva paragrahvi lõikes 1 nimetatud toetuse taotleja:
1)lähtub käesoleva seaduse § 4 lõikes 2 sätestatud põhimõtetest;
2)esindab noorte huvihariduse ja huvitegevuse pakkujaid rohkem kui ühel huvialal;
3)teeb koostööd huviala valdkonna teiste ühingutega.
3)Huviala valdkondade kvaliteedi arendamise toetust saavate huviala valdkondade loetelu ning toetuse taotlemise, eraldamise ja eraldamisest keeldumise tingimused ja korra kehtestab valdkonna eest vastutav minister määrusega.
4. peatükk VASTUTUS
5. peatükk RAKENDUSSÄTTED
§ 18. Noorteühingute registri ja noortelaagrite registri pidamise lõpetamine
Noorteühingute register ja noortelaagrite register likvideeritakse kooskõlas arhiiviseaduses ja avaliku teabe seaduses sätestatud nõuetega.
§ 19. Noortelaagri tegevusloa kehtivus
Noortelaagri tegevusluba, mis on pidajale antud enne käesoleva seaduse jõustumist kehtinud nõuete kohaselt, kehtib loal märgitud kehtivuse lõpuni.
§ 19^1. Valla või linna huvihariduse ja huvitegevuse kava esitamine 2017. aastal ning 2017. aasta huvihariduse ja huvitegevuse kava täitmise tulemuste esitamine
1)2017. aastal esitab vald või linn huvihariduse ja huvitegevuse kava 1. juuli seisuga Haridus- ja Teadusministeeriumile või tema volitatud asutusele 2017. aasta 1. septembriks.
2)2017. aasta huvihariduse ja huvitegevuse kava täitmise tulemused esitab vald või linn koos 2018. aasta huvihariduse ja huvitegevuse kava täitmise tulemustega Haridus- ja Teadusministeeriumile või tema volitatud asutusele 2019. aasta 15. jaanuariks.
Tartu Ülikooli seadus
§ 1. Reguleerimisala
Käesolev seadus sätestab Tartu Ülikooli õigusliku seisundi, eesmärgi ja autonoomia piirid ning juhtimise, rahastamise ja tegevuse alused.
§ 1^1. Haldusmenetluse seaduse kohaldamine
Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Tartu Ülikooli eesmärk ja õiguslik seisund
1)Tartu Ülikool (edaspidi ülikool), asutatud 1632. aastal, on Eesti Vabariigi rahvusülikool.
2)Ülikool on avalik-õiguslik juriidiline isik, kes tegutseb käesoleva seaduse, kõrgharidusseaduse, oma põhikirja ja muude õigusaktide alusel.
3)Ülikool on universaalne integreeritud teadus-, arendus-, õppe- ja kultuuriasutus. Ülikooli eesmärk on edendada teadusi ja kultuuri, pakkuda teaduse ja tehnoloogia arengule tuginevaid kõrghariduse omandamise võimalusi kõrgharidustaseme kolmel astmel humanitaar-, sotsiaal-, arsti- ning loodusteaduste alal ning osutada õppe-, teadus- ja muul loometegevusel põhinevaid avalikke teenuseid.
4)Ülikool edendab eesti keele ja kultuuri säilimise ning arengu eesmärgil Eestit ja tema rahvast uurivaid teadusi ning eestikeelset haridust, säilitab rahvuslikku kultuuripärandit ning pakub avalikkusele sellega seotud teenuseid.
5)Ülikool teeb koostööd teiste ülikoolide ja kogu ühiskonnaga, toetades Eesti ühiskonna arengut, luues ja arendades lõimitud õppe- ja teadustegevusel põhinevaid võimalusi rahvusvaheliseks koostööks ja elukestvaks õppeks ning kujundades üliõpilastest vastutustundlikke ja algatusvõimelisi kodanikke.
§ 2^1. Ülikooli juhtorganid
 Ülikooli juhtorganid on nõukogu, senat ja rektor.
§ 2^2. Nõukogu
1)Ülikooli kõrgeim otsustuskogu on nõukogu, kes vastutab ülikooli pikaajalise arengu eest ja tagab ülikooli eesmärkide täitmise.
2)Nõukogu koosseisu kuulub üksteist liiget, kellest:
1)viis liiget nimetab senat ülikooli põhikirjas sätestatud korras;
2)ühe liikme nimetab Eesti Teaduste Akadeemia isikute hulgast, kes ei ole ülikooli töötajad;
3)viis liiget nimetab valdkonna eest vastutav minister, kaasates kandidaatide esitamisesse avalikkust ning lähtudes sellest, et nõukogu koosseisust enamuse moodustavad isikud, kes ei ole ülikooli töötajad.
3)Nõukogu koosseisu kinnitab valdkonna eest vastutava ministri ettepanekul viieks aastaks Vabariigi Valitsus korraldusega.
4)Nõukogu kehtestab ülikooli arengukava, eelarve ja majandusaasta aruande, kinnitab senati vastuvõetud põhikirja ning täidab teisi ülikooli põhikirjas sätestatud ülesandeid.
5)Nõukogu annab oma pädevuse piires määrusi ja võtab vastu otsuseid. Nõukogu määrused ja otsused jõustuvad allakirjutamisel, kui neis eneses ei ole sätestatud hilisemat tähtaega, välja arvatud ülikooli eelarve, mis jõustub ülikooli põhikirjas sätestatud korras.
§ 2^3. Senat
1)Ülikooli akadeemiline otsustuskogu on senat, kes vastutab ülikooli õppe- ning teadus- ja arendustegevuse eest ning tagab selle kõrge kvaliteedi.
2)Senati koosseisu kuuluvad:
1)rektor, kes on senati esimees;
2)kuni kakskümmend üks liiget, kelle valib ülikooli liikmeskond ning kellest vähemalt 1/5 moodustavad üliõpilased.
3)Senati moodustamise tingimused ja korra ning tegevuse alused sätestab ülikooli põhikiri.
4)Senat võtab vastu ülikooli põhikirja ning õppe-, teadus- ja arendustööd ja akadeemiliste töötajate töösuhteid puudutavad üldised eeskirjad, võib panna veto nõukogu kinnitatud põhikirjale ning täidab muid talle ülikooli põhikirjaga pandud ülesandeid.
5)Senat annab oma pädevuse piires määrusi ja võtab vastu otsuseid. Senati määrused ja otsused jõustuvad allakirjutamisel, kui neis eneses ei ole sätestatud hilisemat tähtaega, välja arvatud põhikiri, mis jõustub kinnitamisel nõukogu poolt.
§ 3. Rektor
1)Rektor on ülikooli juht.
2)Rektori valivad nõukogu ja senati liikmed ning teised põhikirjas nimetatud isikud ülikooli põhikirjas sätestatud korras.
3)Rektori ametikohale võib kandideerida isik, kes on või on olnud valitud professori ametikohale.
4)Nõukogu esimees sõlmib rektoriga kuni viieks aastaks lepingu, millega määratakse kindlaks rektori õigused ja kohustused, temale makstava tasu suurus ning muud tegevuseks vajalikud tingimused. Lepingule kohaldatakse võlaõigusseaduses käsunduslepingu kohta sätestatut.
5)Rektor juhib ülikooli igapäevast tegevust, esindab ülikooli suhetes teiste isikutega, vastutab raha ja muu vara õiguspärase ja otstarbeka kasutamise eest ning täidab muid talle ülikooli põhikirja ning nõukogu ja senati õigusaktidega pandud ülesandeid.
6)Rektor annab oma ülesannete täitmiseks käskkirju ja korraldusi.
7)Nõukogul ja senatil on õigus avaldada rektorile umbusaldust ning rektor vabastatakse enne lepingutähtaja möödumist ametist, kui selle otsuse poolt on 2/3 mõlema kogu koosseisust.
8)Rektori volitused lõpevad lepingutähtaja möödumise päeval, omal soovil ametist tagasiastumise päeval või ametist enne lepingutähtaja möödumist vabastamise päeval.
9)Volituste lõppemisel on rektoril õigus siirduda tagasi ametikohale, kus ta ülikoolis töötas enne rektoriks valimist.
10)Rektori ametist vabastamisel enne lepingutähtaja möödumist sõlmib nõukogu esimees senati ettepanekul kuni üheks aastaks lepingu rektori kohusetäitjaga.
§ 4. Kultuuripärandi säilitamine ja avalike teenuste osutamine
1)Käesoleva seaduse § 2 lõikest 4 tuleneva ülesande täitmiseks säilitab ja arendab ülikool kultuuripärandi hulka kuuluvat hoonestust ning teadus-, kunsti- ja ajalooväärtusi sisaldavaid kogusid ja arhiive.
2)Käesoleva seaduse § 2 lõigetest 3 ja 4 tulenevate avalike teenuste osutamiseks on ülikoolil raamatukogu, botaanikaaed, muuseumid ja teaduskool.
§ 6. Ülikooli raamatukogu
§ 7. Residentuur
1)Arstiõppele ja hambaarstiõppele järgneb residentuur ühel arsti või hambaarsti erialal. Lisaks arsti või hambaarsti erialale võib residentuuris omandada eriala lisapädevuse, mis tähendab täiendavaid spetsiifilisi oskusi eriala raames.
1^1)Residentuuri korraldamise alused on residentuuri raamnõuded ja korraldamise tingimused ning residentuuri programm. Residentuuri programmi kinnitab senat. Enne residentuuri programmi kinnitamist senatis kooskõlastab ülikool selle Sotsiaalministeeriumiga.
2)Residentuuri raamnõuded ja korraldamise tingimused kehtestab valdkonna eest vastutav minister määrusega.
2^1)Residentuuri programmi registreerimiseks esitab ülikool Eesti hariduse infosüsteemi kaudu taotluse. Haridus- ja Teadusministeerium kontrollib residentuuri programmi vastavust õigusaktidega kehtestatud nõuetele ja registreerib nõuetele vastava residentuuri programmi Eesti hariduse infosüsteemis.
3)Residentuuri alustamise tingimus on arstiõppe või hambaarstiõppe õppekava alusel omandatud kõrgharidus või nendele vastav kvalifikatsioon. Residentuuri vastuvõtmise ja residentuurist väljaarvamise tingimused ja korra kehtestab senat.
4)Residentuuri korraldab ülikool.
5)Residentuuri teoreetiline koolitus toimub ülikoolis ja ülikooli määratud residentuuri baasasutustes (edaspidi baasasutus). Residentuuri praktiline koolitus toimub ülikooli määratud baasasutustes.
6)Residentuuri lõpetanule annab ülikool vastaval arsti või hambaarsti erialal residentuuri lõpetamist tõendava tunnistuse. Ülikooli väljaantud residentuuri lõpetamist tõendavad tunnistused kantakse Eesti hariduse infosüsteemi.
7)Residentuuri lõpetamist tõendava tunnistuse statuudi ja vormi kehtestab valdkonna eest vastutav minister määrusega.
§ 7^1. Arst-resident
1)Arst-resident on isik, kes on vastu võetud arstiõppele või hambaarstiõppele järgnevasse residentuuri.
2)Arst-residendil on õigus:
1)kasutada tasuta ülikooli auditooriume, laboratooriume, arvutisaale, raamatukogusid, inventari, seadmeid ja muud vara ülikoolis kehtestatud korras;
2)residentuuri programmi sulgemisel jätkata residentuuri läbimist residentuuri teise programmi alusel;
3)valida oma esindajaid ja olla valitud ülikooli kollegiaalsetesse otsustuskogudesse;
4)saada residentuuri läbimiseks vajalikku õppematerjali ja muud informatsiooni;
5)esitada rektorile põhjendatud taotlus õppejõu kõrvaldamiseks õppetegevusest;
6)nõuda eksami või arvestuse sooritamiseks komisjoni;
7)kasutada muid seadusest, seaduse alusel vastuvõetud õigusaktidest, ülikooli põhikirjast ja ülikooli teistest õigusaktidest tulenevaid õigusi.
3)Arst-residendil on kohustus järgida seadusega, seaduse alusel vastuvõetud õigusaktidega, ülikooli põhikirjaga ja ülikooli teiste õigusaktidega arst-residendile pandud kohustusi ning ta kannab vastutust nende rikkumise eest.
§ 7^2. Residentuuritellimus ja residentuuri rahastamine
1)Residentuuritellimuse esitamisel ülikoolile lähtub Sotsiaalministeerium tervishoiuteenuse osutajate, arstide ja hambaarstide erialakomisjonide, Tervisekassa ja ülikooli ettepanekutest.
2)Residentuuri korraldamise, teoreetilise koolituse ja baasasutuses arst-residendi juhendamisega seotud kulu rahastatakse riigieelarvest.
3)Sotsiaalministeerium sõlmib ülikooliga residentuuritellimuse täitmiseks ja käesoleva paragrahvi lõikes 2 nimetatud kulu hüvitamiseks halduslepingu, mille kohustuslikud tingimused on:
1)tellimuse alusel vastu võetavate arst-residentide arv residentuuri programmide kaupa;
2)kulu hüvitamise alused ja ülikoolile vahendite eraldamise kord;
3)halduslepingu täitmiseks vajalike andmete esitamise kord ja tähtajad;
4)poolte õigused ja kohustused.
4)Arst-residendi tööjõukulu baasasutuses hüvitatakse Tervisekassa eelarvest.
5)Tervisekassa sõlmib ülikooliga käesoleva paragrahvi lõikes 4 nimetatud kulu baasasutusele hüvitamiseks halduslepingu, mille kohustuslikud tingimused on:
1)halduslepingu täitmiseks vajalike andmete esitamise kord ja tähtajad;
2)lepingu sisu mõjutavatest asjaoludest teavitamine;
3)poolte õigused ja kohustused.
6)Käesoleva paragrahvi lõikes 5 nimetatud halduslepingu täitmise õiguspärasuse ja otstarbekuse üle teostatava järelevalve tingimused ja kord sätestatakse samas halduslepingus.
7)Arst-residendi tööjõukulu arvutamise ja baasasutusele hüvitamise alused kehtestab valdkonna eest vastutav minister  määrusega Tervisekassa nõukogu ettepanekul.
§ 7^3. Residentuuri finantseerimine
§ 8. Ülikooli õigus omandile
1)Ülikool on oma vara omanik, kellel on õigus seda vallata, kasutada ja käsutada käesolevas seaduses ning ülikooli põhikirjas sätestatud korras, tagades vara eesmärgipärase, otstarbeka, säästliku ja heaperemeheliku valitsemise.
2)Ülikool omandab ja kasutab oma vara ülikooli tegevusteks ja eesmärkide saavutamiseks ning võõrandab vara, mis ei ole eeltoodu saavutamiseks vajalik, tagades tehingute kooskõla õigusaktidega, läbipaistvuse ja kontrollitavuse.
§ 9. Ülikooli vara koosseis
1)Ülikoolil on:
1)vara, mida ülikool kasutab oma põhikirjas sätestatud ülesannete täitmiseks ja mille riik annab seaduse alusel ülikooli omandisse;
2)vara, mis ülikooli taotlusel antakse seaduse alusel tema omandisse hiljem;
3)vara, mille teine isik võõrandab ülikooli kasuks;
4)vara, mille ülikool soetab oma tegevuse käigus.
2)Ülikoolil on õigus omada vara, mis oli ülikooli omandis enne 1940. aasta 16. juunit.
§ 10. Varaga seotud õigused ja kohustused
1)Ülikool valdab, kasutab ja käsutab oma vara, arvestades järgmisi piiranguid:
1)kinnisvara on õigus omandada, võõrandada või piiratud asjaõigusega koormata ülikooli nõukogu kehtestatud tingimustel ja korras;
2)ülikoolil ei ole õigust tagada oma varaga teise isiku kohustusi ega anda laenu;
3)ülikoolil on õigus, välja arvatud käesoleva lõike punktis 4 nimetatud juhul, asutada oma põhikirjaliste ülesannete täitmiseks eraõiguslikke juriidilisi isikuid ja neis osaleda;
4)ülikoolil ega ülikooli osalusega eraõiguslikul juriidilisel isikul ei ole õigust asutada erakooli ega eraõiguslikku teadus- ja arendusasutust;
5)ülikoolil ei ole õigust anda sponsortoetusi ega teha muid rahalisi annetusi.
2)Ülikooli vara väljendub tema bilansis.
4)Ülikool osutab tasulisi koolitusteenuseid ning teostab tasulisi teadusuuringuid, millest saadavaid vahendeid kasutatakse tema põhikirjalise tegevuse finantseerimiseks.
§ 11. Finantseerimine
1)Ülikooli koolitustegevust rahastatakse:
1)riigieelarvest samadel alustel teiste avalik-õiguslike ülikoolidega;
2)riigieelarvest residentuuritellimuse käesoleva seaduse § 7^2  lõikes 2 nimetatud tegevustega kaasnevate kulude ulatuses;
3)õppekulude hüvitamisest saadud vahenditest;
4)ülikooli põhitegevusest tulenevate tasuliste teenuste osutamisest saadud vahenditest;
5)muudest allikatest.
1^1)Käesoleva seaduse § 2 lõikes 4 nimetatud ülesande täitmiseks loob ülikool Eesti kultuuri, eesti keele ja Eesti ajaloo õppe-, teadus- ja arendustegevusega tegelevad professuurid. Professuuride täpsem loetelu lepitakse kokku kõrgharidusseaduses sätestatud alustel avalik-õiguslikule ülikoolile toetuse eraldamiseks sõlmitavas halduslepingus.
1^2)Käesoleva paragrahvi lõikes 1^1  nimetatud professuuride aluseks olevates teadusvaldkondades sihtevalveeritakse Tartu Ülikooli teadus- ja arendustegevust teadus- ja arendustegevuse korralduse seaduse §-s 20^2  sätestatud korras vähemalt kord viie aasta jooksul.
2)Ülikooli teaduskulude finantseerimise kord sätestatakse teadus- ja arendustegevuse korralduse seaduses.
3)Ülikooli raamatukogu finantseeritakse riigieelarvest infoteenuste osutamiseks ja trükiste kogumiseks samadel alustel teiste vastavate raamatukogudega.
§ 12. Järelevalve ja aruandlus
1)Haldusjärelevalve ülikooli tegevuse üle ja ülikooli aruandlus oma tegevusest toimub Vabariigi Valitsuse seaduse ja teadus- ja arendustegevuse korralduse seaduse alusel.
1^1)Haldusjärelevalvet käesoleva seaduse § 7^2  lõikes 3 nimetatud halduslepingu üle teostab Sotsiaalministeerium.
§ 13. Vara andmine ülikooli omandisse
Vabariigi Valitsus annab oma määrusega hiljemalt ühe aasta jooksul pärast käesoleva seaduse jõustumist ülikoolile tasuta üle sellise enne 1940. aasta 16. juunit ülikooli omandis olnud vara, mida ülikool taotleb ja mida on ülikooli omandisse võimalik üle anda ning mis on ülikoolile vajalik tema põhikirjas sätestatud ülesannete täitmiseks.
§ 14. Muudatus varasemas seaduses
§ 14^1. Üleminek
1)Tartu Ülikooli kuratooriumi volitused lõpevad 2011. aasta 31. detsembril.
2)Nõukogu esimese koosseisu kinnitab Vabariigi Valitsus korraldusega ning nõukogu esimese koosseisu volitused algavad 2012. aasta 1. jaanuaril. Eesti Teaduste Akadeemia ja Tartu Ülikooli ülikooliseaduse alusel moodustatud nõukogu esitavad valdkonna eest vastutavale ministrile liikmed loodava ülikooli nõukogu koosseisu hiljemalt 2011. aasta 1. oktoobriks.
3)Tartu Ülikooli ülikooliseaduse alusel moodustatud nõukogu võtab hiljemalt 2011. aasta 1. septembriks vastu senati esimese koosseisu valimise tingimused ja korra.
4)Tartu Ülikooli ülikooliseaduse alusel moodustatud nõukogu volitused lõpevad 2011. aasta 31. detsembril.
5)Senati esimese koosseisu valimised toimuvad hiljemalt 2011. aasta 1. detsembril ning senati esimese koosseisu volitused algavad 2012. aasta 1. jaanuaril.
6)Ülikooli põhikiri ja teised õigusaktid viiakse käesoleva seaduse 2012. aasta 1. jaanuaril jõustuvate muudatustega kooskõlla hiljemalt 2012. aasta 1. märtsiks.
7)Tartu Ülikooli 2007. aasta 31. mail valitud rektori volitused kehtivad töölepingus sätestatud tähtaja saabumiseni või enne lepingutähtaja möödumist ametist vabastamiseni.
8)2014. aasta 1. septembri seisuga ametis oleva rektoriga sõlmitud tööleping kehtib kuni töölepingus sätestatud tähtaja saabumiseni või töölepingu ennetähtaegse lõppemiseni ning temaga ei sõlmita käesoleva seaduse § 3 lõikes 4 sätestatud lepingut.
§ 15. Rakendussäte
1)Enne 1997/98. õppeaastat arstiõppesse või hambaarstiõppesse immatrikuleeritud üliõpilastele kohaldatakse õpet, mis koosneb:
1)arstiõppest nominaalkestusega kuus aastat või hambaarstiõppest nominaalkestusega viis aastat;
2)internatuurist nominaalkestusega üks aasta;
3)residentuurist nominaalkestusega kaks kuni viis aastat.
2)Enne 1997/98. õppeaastat proviisoriõppesse immatrikuleeritud üliõpilastele kohaldatakse õpet, mis koosneb:
1)proviisoriõppest nominaalkestusega viis aastat;
2)internatuurist nominaalkestusega kuus kuud.
3)Internatuuri lõpetamine annab üldarsti, hambaarsti või proviisori kutse. Residentuuri lõpetamine annab eriarsti kutse.
4)Internatuuri läbimine toimub baastervishoiuasutuses, mille määrab ülikooli ettepanekul Sotsiaalministeerium.
5)Riikliku koolitustellimuse alusel moodustatud internatuuri õppekohtade kulud kaetakse riigieelarvest Haridus- ja Teadusministeeriumi eelarve kaudu.
6)Enne 2001/02. õppeaastat riikliku koolitustellimuse alusel moodustatud residentuuri õppekohtade kulud kaetakse riigieelarvest Haridus- ja Teadusministeeriumi eelarve kaudu.
7)Ülikool annab residentuuri lõpetanule residentuuri lõpetamist tõendava tunnistuse alusel kutsetunnistuse, mis tõendab eriarsti kutsekvalifikatsiooni vastaval arsti või hambaarsti erialal, kuni vastavat kutsekvalifikatsiooni omistava organi määramiseni kutseseadusega sätestatud korras.
8)Ülikool võib pärast ülikooli kehtestatud korras toimunud hindamist anda arsti või hambaarsti eriala lisapädevust tõendava dokumendi eriarstile, kes on tervishoiutöötajate registris registreeritud vastava eriala eriarstina enne 2013. aasta 1. juulit.
Sõjahaudade kaitse seadus
§ 1. Seaduse reguleerimisala
1)Käesoleva seadusega määratakse kindlaks Eestis asuvate sõjahaudade õiguslik kaitse, korrashoid, avalik ligipääs sõjahaudadele ning sõjahaudade tähistamise kord, samuti käesolevas seaduses sätestatud kaitse eesmärgil Eestis asuvatest sõjahaudadest säilmete kalmistule ümbermatmise alused ja kord.
2)Käesolevat seadust kohaldatakse Eesti Vabadussõjas langenud Eesti sõjameeste säilmete ja sõjahaudade ning Eesti iseseisvuse eest relvastatud võitluses, sealhulgas relvastatud vastupanuliikumises (metsavendluses), langenud isikute säilmete ja sõjahaudade suhtes. Teiste riikide relvajõududesse kuulunud isikute ja teiste riikide kodanike säilmete ja sõjahaudade suhtes kohaldatakse käesolevat seadust niivõrd, kuivõrd välislepingus ei ole ette nähtud teisiti.
3)Välisriikides asuvate Eesti kodanike sõjahaudadega seonduv õiguslik korraldus ja haudade korrashoid tagatakse välislepingutega.
§ 2. Mõisted
Käesolevas seaduses kasutatakse mõisteid järgmises tähenduses:
1)sõjaohver on:
– isik, kes langes relvastatud võitluses või suri selles saadud haavadesse või haigustesse ühe aasta jooksul pärast võitluses osalemist;
– isik, kes hukkus okupatsioonirežiimile relvastatud vastupanu osutamisel või suri relvastatud vastupanuliikumises saadud tervisekahjustuse tõttu ühe aasta jooksul pärast vastupanuliikumises osalemist;
– isik, kes langes või hukkus sõjaväeteenistuses või sellega sarnases teenistuses sõjategevuse ajal või suri nimetatud teenistuses sõjategevuse ajal saadud tervisekahjustuse tõttu ühe aasta jooksul pärast tervisekahjustuse tekkimist;
– isik, kes suri otseses sõjategevuses või otsese sõjategevuse ajal saadud vigastusse ühe aasta jooksul pärast vigastuse saamist;
– isik, kes suri interneerimislaagris või interneerimislaagris saadud tervisekahjustuse tõttu ühe aasta jooksul pärast sealt vabanemist;
– isik, kes suri sõjavangis või sõjavangis olles saadud tervisekahjustuse tõttu ühe aasta jooksul pärast sõjavangistuse lõppu;
2)sõjahaud on käesoleva paragrahvi punktis 1 nimetatud isikute säilmete matmispaik;
3)kalmistu on inimsäilmete, surnukehade või tuhastatud surnukehade matmiseks ettenähtud, planeeritud ja vajalike ehitistega maa-ala;
4)kaitseväe kalmistu on sõjaohvrite ja kaitseväelaste matmiseks ettenähtud kalmistu, mis on riigi omanduses ja mille haldamine kuulub Kaitseministeeriumi valitsemisalasse. Kaitseväe kalmistute haldamise korra kehtestab Vabariigi Valitsus.
§ 2^1. Pädevus ja halduskoostöö
1)Käesolevas seaduses sätestatud toimingute tegemist korraldab ja haldusjärelevalvet toimingute teostamise üle teeb Kaitseministeerium.
2)Kaitseministeerium võib määrata käesolevas seaduses sätestatud toiminguid tegema teise asutuse (edaspidi määratud asutus)või volitada selleks juriidilist isikut või füüsilist isikut (edaspidi volitatud isik).
3)Volitatud isiku volitamisel sõlmitakse isikuga haldusleping või tsiviilõiguslik leping.
4)Käesoleva seaduse § 5 lõikes 1 sätestatud kaitsekohustuse teatise väljastamise volitamise korral sõlmitakse volitatud isikuga haldusleping.
5)Käesolevas seaduses sätestatud toimingute tegemiseks sõlmitud halduslepingu lõppemisel või kui esineb muu põhjus, mis takistab volitatud isikul jätkata haldusülesande edasist täitmist, võtab haldusülesande täitmise üle Kaitseministeerium.
2. peatükk SÕJAHAUDADE KAITSE
§ 3. Sõjahaua säilimisõigus
1)Sõjahaud tähistatakse ja selle õiguslik kaitse kestab käesolevas peatükis sätestatud korras tähtajatult või välislepinguga sätestatud tähtajani.
2)Selle kinnisasja omanik, millel on sõjahaud, on kohustatud tagama sõjahaua ja selle tähistuse säilimise. Sõjahaua juurde viivad teed ja rajad on päikesetõusust päikeseloojanguni avalikuks kasutamiseks ning kinnisasja valdaja ei tohi nimetatud ajal takistada inimeste juurdepääsu kaitstavale sõjahauale.
3)Kinnisasja omanik on kohustatud lubama käesolevas seaduses ettenähtud kohustuste täitmiseks vajalike tööde tegemist oma kinnisasjal.
4)Väljaspool kalmistuid asuvate sõjahaudade kaitseks kehtestatakse kaitsevöönd kuni 25 meetri ulatuses sõjahaua väliskontuurist või piirist arvates.
§ 4. Sõjahaudade arvestuse pidamine
1)Eestis ja välisriikides asuvate sõjahaudade arvestust peab Kaitseministeerium või tema määratud asutus või volitatud isik. Valdkonna eest vastutav minister kehtestab määrusega sõjahaudade nimekirja pidamise korra, milles nähakse ette nimekirja kantavad andmed, sõjahaua nimekirjast kustutamise kord ja sõjahaudade kohta andmete väljastamise kord.
2)Kinnisasja omanik on kohustatud tema maalt leitud sõjahauast, samuti hauast, mille puhul on põhjendatud kahtlus, et tegemist on sõjahauaga, informeerima Kaitseministeeriumi viivitamata pärast sõjahaua leidmist.
3)Igaüks, kelle valduses on teavet sõjahaudade kohta, on kohustatud selle tasuta edastama Kaitseministeeriumile ühe aasta jooksul alates käesoleva seaduse jõustumisest või kohe pärast sõjahaua leidmist või vastava uue teabe saamist.
§ 5. Sõjahaua kaitse ja kaitsekohustuse teatis
1)Kaitseministeerium või tema määratud asutus või volitatud isik otsustab sõjahaua kandmise sõjahaudade nimekirja. Isikule, kelle kinnisasjal asub sõjahaud, väljastab Kaitseministeerium või tema määratud asutus või volitatud isik kaitsekohustuse teatise. Enne sõjahaua kandmist sõjahaudade nimekirja annab sõjahaudade komisjon vajaduse korral arvamuse, kas selles sõjahauas olevad säilmed tuleb ümber matta või mitte. Kui sõjahauas olevad säilmed tuleb ümber matta käesolevas seaduses sätestatu alusel, ei kanta sõjahauda sõjahaudade nimekirja ega väljastata selle kohta kaitsekohustuse teatist. Pärast säilmete ümbermatmist otsustab Kaitseministeerium või tema määratud asutus või volitatud isik uue matmispaiga kandmise sõjahaudade nimekirja ja väljastab kaitsekohustuse teatise.
2)Kaitsekohustuse teatis on sõjahauda sisaldava või selle piiresse jääva kinnisasja omanikule, kinnistusraamatusse kantud riigivara valitsejale, riigivara valitseja volitatud isikule või asutusele (edaspidi valdaja)väljastatav teabedokument, milles sisalduvad piirangud kantakse maakatastrisse.
3)Kaitsekohustuse teatis sisaldab:
1)andmeid sõjahaua ja selle sõjahaudade nimekirja kandmise aja kohta;
2)sõjahaua kaitse tagamiseks vajalike kitsenduste loetelu.
4)Kaitsekohustuse teatise väljastab Kaitseministeerium või tema määratud asutus või volitatud isik kolmekümne päeva jooksul, arvates sõjahaua kandmisest sõjahaudade nimekirja.
5)Kaitsekohustuse teatis antakse üle allkirja vastu või saadetakse posti teel tähtkirjaga.
§ 6. Sõjahaua tähistamine ja hooldamine
1)Sõjahaud tähistatakse sõjaohvrite säilmete austamist ja väärikat kohtlemist tagaval viisil nii, et sõjahaua asukohta looduses oleks võimalik märgata. Sõjahaua tähisele kantakse võimaluse korral sinna maetud isikute nimed.
2)Sõjahaudade tähistamist ja hooldamist korraldab Kaitseministeerium või tema määratud asutus või volitatud isik. Avalikul kalmistul ja kaitseväe kalmistul asuvaid sõjahaudu korrastab, teeb remondi- ja restaureerimistöid ning hooldab kalmistu haldaja või valdkonna eest vastutava ministri määratud asutus või volitatud isik.
3)Eraisiku hooldatav sõjahaud on haud, mida hooldavad sõjahauda maetud isiku omaksed või maaomanik. Kaitseministeeriumil on õigus eraisiku hooldatava sõjahaua hooldamise kohustus senise hooldaja nõusolekul üle võtta.
§ 7. Kinnisasja avalikes huvides omandamine
1)Kui käesoleva seaduse §-s 3 sätestatud sõjahaua säilimisõiguse tagamine raskendab oluliselt maatüki sihtotstarbelist kasutamist omaniku poolt, võib kinnisasja omaniku taotlusel kinnisasja, millel sõjahaud asub, avalikes huvides omandada kinnisasja avalikes huvides omandamise seaduses sätestatud korras.
2)Kohaliku omavalitsuse üksus ei saa riigilt taotleda maatüki avalikes huvides omandamist käesoleva paragrahvi lõike 1 alusel.
3. peatükk ÜMBERMATMISELE KUULUVAD SÄILMED, ÜMBERMATMISE OTSUSTAMINE JA KORRALDAMINE
§ 8. Ümbermatmisele kuuluvad säilmed ja ümbermatmise otsustamine
1)Käesoleva seaduse alusel kuuluvad säilmed ümbermatmisele, kui sõjahaud asub ebasobivas kohas. Sõjahauale on ebasobiv koht, mis ei võimalda sõjahaua väärikat kohtlemist. Kaitseministeerium või tema määratud asutus või volitatud isik otsustab säilmete ümbermatmise, küsides sõjahaua koha sobivuse kahtluse korral sõjahaudade komisjoni arvamuse.
3)Sõjahaua kandmine sõjahaudade nimekirja ei ole takistuseks selles sõjahauas olevate säilmete ümbermatmisele käesoleva seaduse alusel.
§ 9. Identifitseerimine
1)Kaitseministeerium või tema määratud asutus või volitatud isik võib otsustada tundmatute surnute säilmete väljakaevamise ja identifitseerimise korraldamise juhul, kui on põhjendatud kahtlus, et matmispaik on sõjahaud, kuid selles asuvate säilmete olemasolu kindlakstegemine, nende arvu tuvastamine või säilmete identifitseerimine ei ole muul viisil võimalik.
2)Kui on tuvastatud, et matmispaik on sõjahaud, otsustatakse säilmete võimalik ümbermatmine vastavalt käesoleva seaduse §-le 8. Võimaluse korral informeerib Kaitseministeerium või tema volitatud isik identifitseeritud sõjaohvri sugulasi või välisriikide vastavaid asutusi. Taotluse korral antakse sõjaohvri säilmed ümbermatmiseks sugulastele.
3)Isikud, kelle valduses on säilmete identifitseerimisele kaasaaitavaid dokumente ja esemeid, on kohustatud need andma Kaitseministeeriumi käsutusse sõjaohvrite tuvastamiseks. Dokumendid ja esemed tagastatakse omanikule.
4)Kui haua puhul on olnud põhjendatud kahtlus, et see on sõjahaud, kuid on selgunud, et sõjahauaga siiski tegemist ei ole, otsustatakse säilmete ümbermatmine ning hauamonumendi või -tähise teisaldamine, kohandamine ja lammutamine ning mälestise staatuse äravõtmine käesoleva seaduse alusel samas korras nagu sõjahaua puhul. Kui selgub, et arvatavas sõjahauas kellegi säilmeid ei ole, otsustab Kaitseministeerium või tema määratud asutus või volitatud isik hauamonumendi või -tähise või muu hauarajatise kohandamise mälestussambaks, selle teisaldamise muuseumi või mõnda teise sobivasse kohta või osalise või täieliku demonteerimise. Mälestisega seotud piirangute osas kohaldatakse sellisel juhul käesoleva seaduse § 13 ning mälestise staatuse äravõtmisele kohaldatakse käesoleva seaduse § 14.
§ 10. Ümbermatmise korraldamine
1)Käesoleva seaduse §-s 8 nimetatud säilmete ümbermatmise korraldab Kaitseministeerium või tema määratud asutus või volitatud isik. Ümbermatmise nõuded kehtestab valdkonna eest vastutav minister määrusega.
2)Käesoleva seaduse alusel ümbermatmisele kuuluvad säilmed maetakse sobivale kalmistule.
3)Ümbermaetavate säilmete senisest asupaigast teisaldatakse hauamonument või muu hauatähis, nagu hauaplaat ja rist, säilmete uude matmispaika. Kui monument on suuruse tõttu uude matmispaika sobimatu või kui monumendi teisaldamine uude matmispaika ei ole muul põhjusel võimalik, otsustab Kaitseministeerium või tema määratud asutus või volitatud isik hauamonumendi kohandamise, hauamonumendi põhiliste elementide paigaldamise uude matmispaika või uue hauamonumendi rajamise uude matmispaika ja senises asupaigas oleva hauamonumendi demonteerimise, küsides uue matmispaiga või hauamonumendi põhiliste elementide uude matmispaika sobivuse kahtluse korral sõjahaudade komisjoni arvamuse.
4)Ümbermatmisel järgitakse võimaluse korral ümbermaetava religioonile või kultuurile vastavaid matusetavasid. Ümbermatmise ajal tagatakse säilmete väärikas kohtlemine. Kaitseministeerium või tema määratud asutus või volitatud isik tähistab haua, sealhulgas paigaldab hauamonumendi või mälestustahvli. Haua tähise avalikku ruumi sobivuse kahtluse korral küsitakse sõjahaudade komisjoni arvamus.
5)Hauamonumendi ja muu hauatähise endisest asukohast eemaldamiseks ning selle paigaldamiseks säilmete uude matmispaika ei ole vaja ehitusluba ega kohaliku omavalitsuse nõusolekut. Käesolevas lõikes nimetatud luba või nõusolek on vajalik seaduses sätestatud juhtudel, kui hauamonument, -tähis või muu hauarajatis soovitakse paigaldada mujale kui säilmete uude matmispaika.
6)Ümbermatmiseks vajalikest töödest teavitatakse selle kinnistu omanikku, millel säilmed asuvad, vähemalt seitse päeva ette. Seda ei ole vaja teha nende säilmete ümbermatmisel, mis asuvad riigimaal.
7)Ümbermatmiseks ei ole vaja Terviseameti luba, kui lähtuvalt säilmete vanusest ei kujuta nende ümbermatmine rahvatervise seisukohast ohtu. Esimese ja Teise maailmasõja ning Eesti Vabadussõja ajal surnud isikute säilmete ümbermatmiseks ei ole säilmete vanuse tõttu Terviseameti luba vaja.
8)Ümbermatmistöid teinud isik koostab tehtud tööde aruande.
§ 11. Kinnisomandi ulatus ja kinnisasja omaniku õigused ning kohustused
1)Kinnisasja omanikul ei ole õigust keelata tema kinnistul asuvas sõjahauas olevate säilmete ümbermatmist ning sellega koos haua juurde kuulunud hauamonumendi või -tähise teisaldamist.
2)Kinnisasja omanik, kelle kinnistul on sõjahaud, on kohustatud võimaldama sellele hauale vaba juurdepääsu säilmete ümbermatmiseks, hauamonumendi või -tähise teisaldamiseks ning säilmete identifitseerimiseks.
3)Kaitseministeerium tagab, et pärast käesoleva paragrahvi lõikes 1 nimetatud tööde tegemist taastatakse kinnistul kolme kuu jooksul nende tööde eelsele seisundile võimalikult lähedane olukord, välja arvatud haua juurde kuulunud tähised ja rajatised. Selle kohustuse täitmata jätmisel on kinnistu omanikul õigus nõuda haljastuse või kinnistu muul viisil kahjustamisega tekitatud kahju hüvitamist vastavalt riigivastutuse seadusele.
4)Kui hauamonumendi või -tähise või muu hauaga seotud rajatise omanik on kandnud kulutusi hauamonumendi või -tähise või muu hauaga seotud rajatise ehitamiseks ja ta kannab kahju seoses hauamonumendi või -tähise või muu hauaga seotud rajatise teisaldamise, kohandamise või demonteerimisega, hüvitab tekkinud kahju riik riigivastutuse seaduse alusel.
§ 12. Sõjahaudade komisjon
1)Sõjahaudade komisjoni moodustab ja selle töökorra kehtestab Kaitseministeerium või tema määratud asutus või volitatud isik. Sõjahaudade komisjon on vähemalt viieliikmeline.
4. peatükk MÄLESTISEKS TUNNISTATUD HAUAGA SEOTUD ERISUSED
§ 13. Mälestisega seotud piirangud
1)Kui sõjahaud on tunnistatud mälestiseks või see asub muinsuskaitsealal, kohaldatakse sõjahauale mälestise ja muinsuskaitseala kohta sätestatut käesolevast seadusest tulenevate erisustega.
2)Kui käesoleva seaduse § 8 või § 9 lõike 4 alusel kuuluvad ümbermatmisele säilmed, mis on maetud mälestiseks tunnistatud haudadesse või muinsuskaitsealale, ei ole nende mälestiseks olek või muinsuskaitsealal asumine takistuseks säilmete ümbermatmisele.
3)Kui käesoleva seaduse § 8 või § 9 lõike 4 alusel kuuluvad ümbermatmisele säilmed, mis on maetud mälestiseks tunnistatud haudadesse või muinsuskaitsealale, kohaldatakse ümbermatmiseks vajalikele töödele muinsuskaitseseadusest ja vastava muinsuskaitseala põhimäärusest tulenevaid kitsendusi järgmiste erisustega:
1)ümbermatmisega ning hauamonumendi või -tähise teisaldamisega seotud tööde tegemiseks ei ole vaja Muinsuskaitseameti luba;
2)ümbermatmisega ning hauamonumendi või -tähise teisaldamisega seotud tööde tegemisest teavitatakse Muinsuskaitseametit ja kohalikku omavalitsust, mille territooriumil töid tehakse, seitse päeva ette;
3)Muinsuskaitseametit ja kohalikku omavalitsust, mille territooriumil töid tehakse, teavitatakse kirjalikult ümbermatmise ning hauamonumendi või -tähise teisaldamisega seotud tööde lõpetamisest seitsme päeva jooksul tööde lõpetamisest arvates.
§ 14. Haua ja matmispaiga mälestiseks olemise lõppemine
1)Haua või matmispaiga mälestiseks olemine lõpeb käesoleva seaduse alusel, kui hauas või matmispaigas olnud säilmed on käesoleva seaduse alusel ümber maetud.
2)Käesoleva paragrahvi lõikes 1 nimetatud lõppemise aluseks on ümbermatmistöid teinud isiku aruanne ümbermatmise ning hauamonumendi või -tähise teisaldamisega seotud tööde lõpetamise kohta mälestisel.
5. peatükk SEADUSE RAKENDAMINE
§ 15. Sõjahaudade komisjoni moodustamine
1)Sõjahaudade komisjoni moodustab Kaitseministeerium või tema määratud asutus või volitatud isik kolmekümne päeva jooksul käesoleva seaduse jõustumisest arvates.
2)Sõjahaudade komisjon korraldab seaduse jõustumise ajaks teadaolevate sõjahaudade asupaiga sobivuse hindamise ja käesoleva seaduse §-s 9 sätestatud identifitseerimisvajaduse hindamise ning teeb ettepaneku säilmete ümbermatmiseks ning hauamonumentide ja -tähiste teisaldamiseks, kohandamiseks, demonteerimiseks või uute rajatiste paigaldamiseks ühe aasta jooksul käesoleva seaduse jõustumisest arvates.
§ 16. Teadaolevad sõjahauad
1)Kinnisasja omanik on kohustatud tema maal asuvast ja käesoleva seaduse jõustumise ajal talle teadaolevast sõjahauast informeerima Kaitseministeeriumi kolme kuu jooksul käesoleva seaduse jõustumisest arvates. Nimetatud kohustust ei ole kinnisasja omanikul juhul, kui sõjahaud on tunnistatud mälestiseks.
2)Sõjahauale, milles olevad säilmed kuuluvad ümbermatmisele, võidakse rakendada ajutist kaitset kuni ümbermatmiseni.
§ 17. Olemasoleva hauarajatisega seotud hüvitamiskohustus
Kui käesoleva seaduse jõustumise ajal olemasoleva hauamonumendi või -tähise või muu hauaga seotud rajatise aluse kinnisasja omanik on kandnud kulutusi hauamonumendi või -tähise või muu hauaga seotud rajatise ehitamiseks ja ta kannab kahju seoses hauamonumendi või -tähise või muu hauaga seotud rajatise teisaldamise, kohandamise või demonteerimisega, hüvitab tekkinud kahju riik riigivastutuse seaduse alusel.
Väljateenitud aastate pensionide seadus
§ 1. Väljateenitud aastate pension määratakse nende kutsealade töötajatele ja spetsialistidele, kes teevad sellist tööd, millega kaasneb enne vanaduspensioni ikka jõudmist kutsealase töövõime kaotus või vähenemine, mis takistab sellel kutsealal või ametikohal töötamise jätkamist.
Väljateenitud aastate pensionile õigust andva staaži hulka ei arvata käesoleva seadusega ettenähtud kutsealadel või ametikohtadel osalise tööajaga töötamise aeg.
§ 2. Õigus saada väljateenitud aastate pensioni on:
2)politseiametnikel, päästeteenistujatel ning vanglaametnikel (§ 12);
3)mõne kategooria tsiviillennundustöötajatel ja katselenduritel (§ 13);
4)allmaa- ja pealmaamäetöödel – mõne kutseala töötajatel (§ 14 punkt 1);
5)mere- ja jõelaevastiku ning kalalaevastiku laevade ujuvkoosseisu mõnedel kutsealadel ja ametikohtadel töötajatel (§ 14 punkt 2);
6)tekstiilitööstuse töötajatel (§ 14 punkt 3);
7)asenduskodude, erivajadusega inimeste õppeasutuste ja haigete laste asutuste õpetajatel (§ 14 punkt 4);
8)riigi-, munitsipaal- ja eraetendusasutuse, sihtasutusena tegutseva etendusasutuse ja rahvusooperi teatud kategooria artistidel (§ 14 punkt 5);
9)inimese immuunpuudulikkuse (AIDS-i)viirusega nakatunud meditsiinitöötajatel (§ 14 punkt 6);
10)linnasiseste regulaarliinide ühissõidukijuhtidel (§ 14 punkt 7).
Käesoleva paragrahvi punktides 1–8 märgitud isikute kutsealad ja ametikohad, kus töötamine annab õiguse saada väljateenitud aastate pensioni, samuti töötajatele selle pensioni määramiseks vajaliku väljateenitud aastate arvutamise korra kinnitab Eesti Vabariigi Valitsus.
§ 3. Väljateenitud aastate pensioni arvutamise aluseks on pensioni baasosa, millele liidetakse iga sellele pensionile õigust andva staaži aasta eest 90,6 protsenti staažiaasta hindest ning käesoleva seaduse §-s 6 nimetatud isikutel iga ülejäänud pensionistaaži aasta eest 100 protsenti staažiaasta hindest.
Käesoleva seaduse § 2 punktis 2 loetletud isikute ning punktis 3 nimetatud katselendurite pensionile arvutatakse täiendavalt juurde 20 protsenti pensioni baasosast.
§ 5^1. Väljateenitud aastate pensionile õigust andvat staaži, välja arvatud käesoleva seaduse §-s 6 sätestatud pensionistaaži, arvestatakse tööperioodide summana.
§ 5^2. Väljateenitud aastate pensionile õigust andva staaži kindlaksmääramisel lähtutakse ümardamata staažist.
§ 6. Mõne kutseala spetsialistidele (§ 12 teine lõik ja § 13 punktid 2–4)väljateenitud aastate pensioni määramiseks vajalik pensionistaaž tehakse kindlaks riikliku pensionikindlustuse seaduse ja okupatsioonirežiimide poolt represseeritud isiku seaduse alusel.
§ 6^1. Väljateenitud aastate pension määratakse käesoleva seadusega sätestatud tingimuste olemasolul isikule, kellel on vähemalt 15-aastane Eestis omandatud pensionistaaž.
§ 6^2. Väljateenitud aastate pensionile õigust andva staaži hulka arvatakse ka enne käesoleva seaduse jõustumist käesolevas seaduses nimetatud kutsealal või ametikohal töötatud aeg.
§ 7. Väljateenitud aastate pension määratakse pensionitaotluse esitamise päevast.
Väljateenitud aastate pension määratakse eluajaks.
Väljateenitud aastate pensioni saajal, kellel on õigus pensionile riikliku pensionikindlustuse seaduse alusel, on õigus taotleda nimetatud seaduse alusel pensioni määramist mis tahes ajal pärast pensioni saamise õiguse tekkimist.
§ 10. Väljateenitud aastate pensioni määratakse ja makstakse pärast töötamise lõpetamist käesoleva seaduse alusel pensioni saamise õigust andval kutsealal või ametikohal.
Sellele kutsealale või ametikohale tagasipöördumisel väljateenitud aastate pensioni maksmine peatatakse.
Isikule, kes jätkab töötamist kutsealal või ametikohal, mis ei anna õigust saada pensioni käesoleva seaduse alusel, makstakse väljateenitud aastate pensioni täies ulatuses.
§ 11. Väljateenitud aastate pensionile kohaldatakse riikliku pensionikindlustuse seaduse sätteid, arvestades käesoleva seaduse erisusi.
II. osa VÄLJATEENITUD AASTATE PENSION POLITSEI- JA KORRAKAITSEORGANITE TÖÖTAJATELE
§ 12. Õigus saada väljateenitud aastate pensioni on politseiametnikel, päästeteenistujatel ja vanglaametnikel, kes on töötanud politseis, päästeteenistuses või vanglas sellele pensionile õigust andvatel kutsealadel või ametikohtadel vähemalt 25 aastat.
Käesoleva paragrahvi esimeses lõigus nimetatud isikutel, kes on teenistusest vabastatud vanuse, pikaajalise töövõimetuse või koondamise tõttu, on õigus saada väljateenitud aastate pensioni, kui neil teenistusest vabastamise päevaks puudub riikliku pensionikindlustuse seaduse §-s 7 sätestatud või § 7^1  lõike 6 alusel kehtestatud vanusesse jõudmisest kuni 5 aastat ning nende üldine pensionistaaž on vähemalt 25 aastat, millest vähemalt 12 aastat ja kuus kuud on teenitud selle pensioni saamise õigust andvatel kutsealadel või ametikohtadel.
Käesoleva seaduse § 10 lõike 1 ja 2 ning § 26 ei kohaldata päästeteenistujatele.
III. osa VÄLJATEENITUD AASTATE PENSION LENNUNDUSTÖÖTAJATELE
§ 13. Õigus saada väljateenitud aastate pensioni on järgmiste kategooriate lennundustöötajatel:
1)lennukoosseisu töötajatel ja katselenduritel, kellel on välja teenitud vähemalt 25-aastane staaž lennukoosseisu töötajana või katselendurina.
Nimetatud töötajatel, kes on lennukoosseisust või katselenduri ametikohalt vabastatud tervisliku seisundi tõttu, on õigus saada pensioni proportsionaalselt väljateenitud aastatega, kui see staaž on vähemalt 20 aastat;
2)lennuliikluse lennujuhtidel ja lennuinformaatoritel (dispetšeritel)10 aastat enne riikliku pensionikindlustuse seaduse §-s 7 sätestatud või § 7^1  lõike 6 alusel kehtestatud vanusesse jõudmist, kui neil on vähemalt 20-aastane pensionistaaž, millest vähemalt 10 aastat on töötatud lennuliikluse vahetul juhtimisel.
Lennuliikluse juhtimisega seotud töötajatel arvatakse väljateenitud aastate staaži hulka ka töötamine käesoleva paragrahvi punktis 1 märgitud kutsealadel;
3)insener-tehnilise teenistuse töötajatel 5 aastat enne riikliku pensionikindlustuse seaduse §-s 7 sätestatud või § 7^1  lõike 6 alusel kehtestatud vanusesse jõudmist, kui neil on vähemalt 25-aastane pensionistaaž, millest vähemalt 20 aastat on töötatud käesolevas punktis märgitud teenistuses.
Insener-tehnilise teenistuse töötajate väljateenitud aastate staaži hulka arvatakse ka töötamine käesoleva paragrahvi punktides 1 ja 2 märgitud kutsealadel;
4)stjuuarditel, instruktor-stjuuarditel, stjuardessidel ja instruktor-stjuardessidel 10 aastat enne riikliku pensionikindlustuse seaduse §-s 7 sätestatud või § 7^1  lõike 6 alusel kehtestatud vanusesse jõudmist, kui neil on vähemalt 20-aastane pensionistaaž, millest vähemalt 10 aastat on töötatud käesolevas punktis nimetatud kutsealadel.
Käesolevas punktis ettenähtud tingimustel määratakse pension vaid neile stjuuarditele (instruktor-stjuuarditele)ja stjuardessidele (instruktor-stjuardessidele), kelle aastane lennutundide arv on vähemalt 500.
Väiksema lennutundide arvu korral suurendatakse proportsionaalselt nõutavat staaži väljateenitud aastate pensioni õigust andval tööl.
IV. osa VÄLJATEENITUD AASTATE PENSION ÜKSIKUTE MAJANDUSHARUDE TEATUD KATEGOORIATE TÖÖTAJATELE NING MÕNE KATEGOORIA ARTISTIDELE
§ 14. Õigus saada väljateenitud aastate pensioni on:
1)töötajatel, kes vahetult töötavad kogu tööpäeva allmaa- ja pealmaamäetöödel (kaasa arvatud mäepäästeüksuste isikkoosseis)põlevkivi ja muude maavarade kaevandamisel ning kaevanduste ehitamisel, olenemata vanusest, kui nad on nendel kutsealadel töötanud vähemalt 25 aastat, nende tööde põhikutsealade töötajatel – koristusetöölistel, läbindajatel ja väljamismasinate juhtidel, kui nad on töötanud nendel kutsealadel vähemalt 20 aastat;
2)mere- ja jõelaevastiku ning kalalaevastiku mõnd tüüpi laevade ujuvkoosseisu mõnedel kutsealadel ja ametikohtadel töötajatel, olenemata vanusest, kui nad on nimetatud kutsealadel ja ametikohtadel töötanud vähemalt 25 aastat;
3)tekstiilitööstuses telgedel ja masinatel töötavatel töötajatel 5 aastat enne riikliku pensionikindlustuse seaduse §-s 7 sätestatud või § 7^1  lõike 6 alusel kehtestatud vanusesse jõudmist, kui nad on töötanud sellel kutsealal vähemalt 20 aastat;
4)õpetajatel, olenemata vanusest, kellel on vähemalt 25-aastane pedagoogilise töö staaž, millest vähemalt 15 aastat on töötatud asenduskodudes ning erivajadustega inimeste õppeasutuses ja haigete laste asutustes, samuti kinnipidamiskohtade koolides;
5)teatud kategooria artistidel, olenemata vanusest, 20–25-aastase loomingulise töö staaži korral riigi-, munitsipaal- või eraetendusasutuses, sihtasutusena tegutsevas etendusasutuses või rahvusooperis, sealhulgas vokaalsolistidel, kellel on vähemalt 25-aastane loomingulise töö staaž;
6)inimese immuunpuudulikkuse (AIDS-i)viirusega nakatunud meditsiinitöötajatel, kes on saanud nakkuse oma töökohustuste täitmisel, olenemata vanusest ja pensionistaažist;
7)linnasisestel regulaarliinidel töötavatel autobussi- (v.a mikrobuss), trammi- ja trollijuhtidel rohkem kui 40 000 elanikuga linnades 5 aastat enne riikliku pensionikindlustuse seaduse §-s 7 sätestatud või § 7^1  lõike 6 alusel kehtestatud vanusesse jõudmist, kui nad on töötanud sellel kutsealal vähemalt 25 aastat.
V. osa RAKENDUSSÄTTED
§ 17. Isikule, kellele oli määratud või kellele määratakse väljateenitud aastate pension algtähtajaga enne 2000. aasta 1. aprilli, arvutatakse pension ümber ning kui ümberarvutatud pension osutub väiksemaks makstud pensionist, jätkatakse pensioni maksmist endises suuruses kuni määratud tähtajani.
§ 18. Meestel on kuni 2015. aastani õigus käesoleva seaduse § 12 teises lõigus sätestatud väljateenitud aastate pensionile, kui nad teenistusest vabastamise päevaks on jõudnud järgmisse vanusesse:Aasta
Vanus
2005–2006
53
2007
54
2008
54
2009
55
2010
55
2011
56
2012
56
2013
57
2014
57
§ 19. Naistel on kuni 2015. aastani õigus käesoleva seaduse § 13 punktis 1 sätestatud väljateenitud aastate pensionile järgmise väljateenitud aastate staaži olemasolul:Aasta
Staaž lennukoosseisu töötajana
või katselendurina (aastat)
Lennukoosseisust või katselenduri
ametikohalt tervisliku seisundi tõttu
vabastatud töötajate staaž (aastat)
Kuni 
 31. dets. 2006
20
15
2007
21
16
2008
21
16
2009
22
17
2010
22
17
2011
23
18
2012
23
18
2013
24
19
2014
24
19
§ 20. Naistel on kuni 2015. aastani õigus käesoleva seaduse § 13 punktis 2 sätestatud väljateenitud aastate pensionile järgmise pensionistaaži olemasolul:Aasta
Pensionistaaž (aastat)
Sellest töötatud lennuliikluse
vahetul juhtimisel (aastat)
Kuni 31. dets. 2006
15
7,5
2007
16
8
2008
16
8
2009
17
8,5
2010
17
8,5
2011
18
9
2012
18
9
2013
19
9,5
2014
19
9,5
§ 21. Naistel on kuni 2015. aastani õigus käesoleva seaduse § 13 punktis 3 sätestatud väljateenitud aastate pensionile järgmise pensionistaaži olemasolul:Aasta
Pensionistaaž (aastat)
Sellest töötatud insener-tehnilises
teenistuses (aastat)
Kuni 31. dets. 2006
20
15
2007
21
16
2008
21
16
2009
22
17
2010
22
17
2011
23
18
2012
23
18
2013
24
19
2014
24
19
§ 22. Stjuardessil ja instruktor-stjuardessil on kuni 2015. aastani õigus käesoleva seaduse § 13 punktis 4 sätestatud väljateenitud aastate pensionile järgmise pensionistaaži olemasolul:Aasta
Pensionistaaž (aastat)
sellest töötatud stjuardessina või
instruktor-stjuardessina (aastat)
Kuni 31. dets. 2006
15
7,5
2007
16
8
2008
16
8
2009
17
8,5
2010
17
8,5
2011
18
9
2012
18
9
2013
19
9,5
2014
19
9,5
§ 23. Naistel on kuni 2015. aastani käesoleva seaduse § 14 punktides 2 ja 7 sätestatud kutsealadel ja ametikohtadel ning tingimustel töötamisel õigus väljateenitud aastate pensionile, kui neil on nimetatud kutsealadel või ametikohtadel vähemalt järgmine pensionistaaž:Aasta
Pensionistaaž (aastat)
Kuni 31. dets. 2006
20
2007
21
2008
21
2009
22
2010
22
2011
23
2012
23
2013
24
2014
24
§ 23^1. Käesoleva seaduse § 14 punktis 5 nimetatud vokaalsolistidest on naistel kuni 2015. aastani õigus väljateenitud aastate pensionile järgmise loomingulise töö staaži olemasolul:Aasta
Loomingulise töö staaž (aastat)
Kuni 31.12.2006
20
2007
21
2008
21
2009
22
2010
22
2011
23
2012
23
2013
24
2014
24
§ 24. Isikutel, kellel on 2007. aasta 1. jaanuariks väljateenitud aastate pensioni saamiseks nõutud pensionistaaž, tekib õigus väljateenitud aastate pensionile kuni 2006. aasta 31. detsembrini kehtinud pensionistaaži nõuete alusel.
§ 25. Käesoleva seaduse § 14 punktis 4 nimetatud staaži hulka arvestatakse ka pedagoogina töötatud aeg.
§ 26. Käesoleva seaduse § 12 lõikes 1 nimetatud isikutel, kellel on enne 2020. aasta 1. jaanuari tekkinud õigus väljateenitud aastate pensionile ning kes 2020. aasta 1. jaanuaril töötavad §-s 12 nimetatud kutsealal või ametikohal või kes on töötanud §-s 12 nimetatud kutsealal või ametikohal vähemalt 20 aastat ja jätkavad sellel töötamist kuni väljateenitud aastate pensioni õiguse tekkeni, säilib õigus saada väljateenitud aastate pensioni sel kutsealal või ametikohal töötamise korral üksnes juhul, kui nad töötavad katkematult õigust andval kutsealal või ametikohal või jätkavad ühelt õigust andvalt kutsealalt või ametikohalt vabastamise korral töötamist samal või teisel õigust andval kutsealal või ametikohal hiljemalt 90 kalendripäeva möödumisel endiselt kutsealalt või ametikohalt vabastamisest arvates.
§ 27. Käesoleva seaduse §-s 12 nimetatud isikutele, kes ei ole 2022. aasta 30. juunil teenistuses või kes asuvad teenistusse alates 2022. aasta 1. juulist, ei arvestata alates 2022. aasta 1. juulist väljateenitud aastate pensionile õigust andvat staaži.
§ 28. Käesoleva seaduse § 12 lõikes 1 nimetatud isikutele, kes töötavad 2022. aasta 30. juunil §-s 12 nimetatud kutsealal või ametikohal, arvestatakse väljateenitud aastate pensionile õigust andvat staaži kuni 2036. aasta 31. detsembrini.
§ 29. Käesoleva seaduse § 12 lõikes 2 nimetatud isikutele, kes töötavad 2022. aasta 30. juunil §-s 12 nimetatud kutsealal või ametikohal, arvestatakse väljateenitud aastate pensionile õigust andvat staaži kuni 2030. aasta 31. detsembrini.
§ 30. Käesoleva seaduse § 12 lõikes 2 nimetatud isikutel, kes on jõudnud väljateenitud aastate pensionile õigust andvasse vanusesse, kellel on täitunud pensionistaaž ning kes on vabastatud teenistusest enne 2031. aasta 1. jaanuari, on õigus väljateenitud aastate pensionile.
§ 31. Käesoleva seaduse § 13 punktides 1 ja 3 ning §-s 14 nimetatud isikutele arvestatakse väljateenitud aastate pensionile õigust andvat staaži kuni 2036. aasta 31. detsembrini. Alates 2037. aasta 1. jaanuarist ei arvata käesolevas seaduses nimetatud kutsealal või ametikohal töötamist väljateenitud aastate pensionile õigust andva staaži hulka.
§ 32. Käesoleva seaduse § 13 punktides 2 ja 4 nimetatud isikutele arvestatakse väljateenitud aastate pensionile õigust andvat staaži kuni 2030. aasta 31. detsembrini. Alates 2031. aasta 1. jaanuarist ei arvata käesolevas seaduses nimetatud kutsealal või ametikohal töötamist väljateenitud aastate pensionile õigust andva staaži hulka.
§ 33. Käesoleva seaduse § 14 punktis 1 nimetatud isikutele, kes töötavad all- ja pealmaa mäetöödel põlevkivi kaevandamise, töötlemise või rikastamise alal, arvestatakse väljateenitud aastate pensionile õigust andvat staaži kuni 2049. aasta 31. detsembrini. Alates 2050. aasta 1. jaanuarist ei arvata all- ja pealmaa mäetöödel põlevkivi kaevandamise, töötlemise või rikastamise alal töötamist väljateenitud aastate pensionile õigust andva staaži hulka.
Karistusseadustiku rakendamise seadus
§ 1. Kriminaalkaristuse kandmisest vabastamine ja karistusandmete kustutamine
1)Karistuse kandmisest vabastatakse isik, kes on süüdi mõistetud kriminaalkoodeksi (RT 1992, 20, 287 ja 288; RT I 2002, 44, 284)järgi kuriteo eest, mis karistusseadustiku järgi ei ole enam kuriteona karistatav.
2)Karistuse kandmisest vabastatakse isik, kes kuriteo toimepanemise ajal oli noorem kui neljateistaastane.
3)Karistuse kandmisest vabastatakse kuriteos süüdimõistetud isik, kui karistusseadustiku või muu seaduse järgi vastab kuriteokoosseisule väärteokoosseis.
4)Kui isikule on kriminaalkoodeksi järgi mõistetud karistus kuritegude või kohtuotsuste kogumis ja ta kuulub neist mõne kuriteo eest mõistetud karistuse kandmisest vabastamisele käesoleva paragrahvi lõigetes 1–3 sätestatud alustel, siis moodustatakse uus liitkaristus karistusseadustiku järgi, raskendamata isiku karistust.
5)Käesoleva paragrahvi lõigetes 1–3 nimetatud isiku karistusandmed kustutatakse karistusregistrist ning käesoleva paragrahvi lõikes 4 nimetatud juhtudel muudetakse isiku karistusandmed karistusregistris.
6)Kuriteo eest mõistetud karistusest vabastamise otsustab prokuröri taotlusel süüdimõistmise koha järgse maa- või linnakohtu kohtunik ainuisikuliselt kirjalikus menetluses määrusega, välja kutsumata menetlusosalisi.
§ 2. Välisriigi kohtuotsuse alusel Eestis kriminaalkaristust kandva isiku kriminaalkaristusest vabastamine ja karistusandmete kustutamine
1)Eestis kriminaalkaristust kandev isik, kelle on süüdi mõistnud välisriigi kohus, vabastatakse karistuse kandmisest, kui karistus on mõistetud teo eest, mis karistusseadustiku järgi ei ole karistatav kuriteona, kui välislepingus ei ole sätestatud teisiti.
2)Kui isik vabastatakse karistuse kandmisest käesoleva paragrahvi lõike 1 järgi, kustutatakse tema karistusandmed vastava karistuse kohta karistusregistrist.
3)Välisriigi kohtuotsuse alusel Eestis kriminaalkaristust kandva isiku karistusest vabastamise otsustab riigiprokuröri taotlusel Tallinna Linnakohtu kohtunik ainuisikuliselt kirjalikus menetluses määrusega, välja kutsumata menetlusosalisi.
§ 3. Kriminaalmenetluse lõpetamine ja enne karistusseadustiku jõustumist toimepandud teo kvalifitseerimine kohtu või kohtueelse uurimise asutuse menetluses olevas kriminaalasjas
1)Enne karistusseadustiku jõustumist toimepandud kuriteo kohta alustatud kriminaalmenetlus lõpetatakse, lähtudes käesoleva seaduse § 1 lõigetes 1–3 sätestatud alustest, ning kahtlustatavale, süüdistatavale või kohtualusele kohaldatud tõkend tühistatakse.
2)Enne karistusseadustiku jõustumist toimepandud tegu, mis on kuriteona karistatav ka karistusseadustiku kohaselt, kvalifitseeritakse selle toimepanemise ajal kehtinud kriminaalkoodeksi vastava paragrahvi järgi.
3)Karistuse mõistmisel pärast karistusseadustiku jõustumist enne selle jõustumist toimepandud kuriteo eest lähtutakse teo toimepanemise ajal kehtinud kriminaalkoodeksi vastavas paragrahvis sätestatud karistusest, kui see näeb ette kergema karistuse.
4)Karistuse mõistmisel pärast karistusseadustiku jõustumist enne selle jõustumist toimepandud kuriteo eest kuritegude või kohtuotsuste kogumis lähtutakse kuriteo toimepanemise ajal kehtinud seadusest, mõistes liitkaristuse karistusseadustiku järgi, raskendamata kohtualuse karistust.
5)Karistuse mõistmisel samaliigiliste kuritegude eest, millest vähemalt üks on toime pandud enne karistusseadustiku jõustumist, kvalifitseeritakse kõik toimepandud teod ja mõistetakse karistus karistusseadustiku järgi, raskendamata kohtualuse karistust.
6)Kohtueelse uurimise asutuse menetluses olev kriminaalasi lõpetatakse uurija määrusega ja prokuröri loal. Maa- või linnakohtu menetluses olev kriminaalasi lõpetatakse kohtuniku määrusega, mille ärakiri saadetakse prokurörile.
§ 4. Kohtuotsuse täitmine isiku suhtes, kes on antud käendusele kriminaalkoodeksi § 50 alusel või vabastatud karistusest kriminaalkoodeksi § 47, 55 või 56 järgi
1)Kriminaalkoodeksi § 50 järgi käendusele antud isiku suhtes jätkatakse kohtuotsuse täitmist kahe aasta jooksul, alates käendusele andmise päevast, vastavalt karistusseadustiku § 73 lõigete 1 ja 4 järgi.
2)Kriminaalkoodeksi § 47, 55 või 56 järgi karistusest vabastatud isiku suhtes jätkatakse kohtuotsuse täitmist vastavalt karistusseadustiku § 74 või 76 järgi.
2. peatükk HALDUSÕIGUSERIKKUMISE EEST MÄÄRATUD KARISTUSEST VABASTAMINE JA KARISTUSANDMETE KUSTUTAMINE NING HALDUSÕIGUSERIKKUMISE ASJA MENETLUSE LÕPETAMINE JA ENNE KARISTUSSEADUSTIKU JÕUSTUMIST TOIMEPANDUD TEO KVALIFITSEERIMINE MENETLUSES OLEVAS HALDUSÕIGUSERIKKUMISE ASJAS
§ 5. Haldusõiguserikkumise eest füüsilisele isikule ja juriidilisele isikule määratud karistusest vabastamine ja karistusandmete kustutamine
1)Karistusest vabastatakse füüsiline isik ja juriidiline isik, kellele on määratud karistus haldusõiguserikkumise eest, mis karistusseadustiku või muu väärteokoosseisu sätestava seaduse järgi ei ole enam karistatav väärteona ega kuriteona.
2)Karistusest vabastatakse füüsiline isik, kes haldusõiguserikkumise toimepanemise ajal oli noorem kui neljateistaastane.
3)Käesoleva paragrahvi lõigetes 1 ja 2 nimetatud isiku karistusandmed kustutatakse karistusregistrist.
4)Haldusõiguserikkumise eest määratud karistusest vabastamise otsustab ainuisikuliselt määrusega, välja kutsumata menetlusosalisi:
1)vastava haldusõiguserikkumise kohta protokolli koostanud asutuse ametniku taotlusel karistuse määranud maa- või linnakohtu kohtunik;
2)vastava haldusõiguserikkumise eest karistuse määranud asutuse ametniku taotlusel teo toimepanemise koha järgse maa- või linnakohtu kohtunik.
§ 6. Haldusõiguserikkumise asja lõpetamine ja enne karistusseadustiku jõustumist toimepandud teo kvalifitseerimine kohtu või ametniku menetluses olevas haldusõiguserikkumise asjas
1)Enne karistusseadustiku jõustumist toimepandud haldusõiguserikkumise kohta alustatud füüsilise või juriidilise isiku haldusõiguserikkumise asi lõpetatakse vastavalt käesoleva seaduse § 5 lõigetes 1 ja 2 ettenähtud alusel.
2)Füüsilise või juriidilise isiku poolt enne karistusseadustiku jõustumist toimepandud tegu, mis on väärteona karistatav ka karistusseadustiku või muu seaduse järgi, kvalifitseeritakse haldusõiguserikkumiste seadustiku või muu haldusõiguserikkumise koosseisu ettenägeva seaduse vastava paragrahvi järgi.
3)Karistuse kohaldamisel füüsilisele isikule pärast karistusseadustiku jõustumist enne selle jõustumist toimepandud haldusõiguserikkumise eest lähtutakse haldusõiguserikkumise toimepanemise ajal kehtinud haldusõiguserikkumiste seadustiku (RT 1992, 29, 396; RT I 2002, 44, 284)vastavas paragrahvis sätestatud karistusest, kui see näeb ette kergema karistuse.
4)Karistuse kohaldamisel juriidilisele isikule pärast karistusseadustiku jõustumist enne selle jõustumist toimepandud haldusõiguserikkumise eest lähtutakse haldusõiguserikkumise toimepanemise ajal kehtinud juriidilise isiku haldusvastutust sätestava seaduse vastavas paragrahvis sätestatud karistusest, kui see näeb ette kergema karistuse.
5)Karistuse kohaldamisel füüsilisele või juriidilisele isikule pärast karistusseadustiku jõustumist enne selle jõustumist toimepandud haldusõiguserikkumiste eest nende kogumis lähtutakse haldusõiguserikkumise toimepanemise ajal kehtinud seadusest, mõistes karistuse karistusseadustiku järgi, raskendamata haldusõiguserikkuja karistust.
6)Ametniku menetluses oleva füüsilise või juriidilise isiku haldusõiguserikkumise asja lõpetab ametnik oma määrusega. Maa- või linnakohtu menetluses oleva füüsilise või juriidilise isiku haldusõiguserikkumise asja lõpetab kohtunik ainuisikuliselt oma määrusega.
3. peatükk ASENDUSKARISTUSE KOHALDAMINE, KURITEOGA TEKITATUD KAHJU JA KEHALISE HAIGUSE RASKUSE HINDAMINE
§ 7. Asenduskaristuse kohaldamine
Isikule, kes on süüdi mõistetud kriminaalkoodeksi järgi ja kannab karistust, võib kohaldada karistusseadustikus sätestatud tingimustel asenduskaristusi.
§ 8. Kuriteoga tekitatud kahju hindamine
§ 8^1. Kehalise haiguse raskuse hindamine
§ 8^2. Kuriteo suure ulatuse hindamine
4. peatükk KAEBAMINE KRIMINAALKARISTUSEST VABASTAMISE VÕI VABASTAMATA JÄTMISE PEALE
§ 9. Kaebuse esitamine kriminaalkaristusest vabastamise taotluse esitamata jätmise peale
1)Prokuröri poolt käesoleva seaduse § 1 lõigete 1–3 alusel karistusest vabastamise taotluse esitamata jätmise peale võib esitada ühe kuu jooksul, arvates käesoleva seaduse § 33 lõikes 1 sätestatud tähtaja möödumisest, kaebuse süüdimõistmise koha järgsele maa- või linnaprokuratuurile.
2)Käesoleva paragrahvi lõikes 1 sätestatud kaebuse saamisel esitab prokurör isiku karistusest vabastamise või karistusest vabastamata jätmise taotluse ühe kuu jooksul maa- või linnakohtule.
§ 10. Erikaebuse ja -protesti esitamise ja läbivaatamise kord
1)Maa- ja linnakohtu kohtuniku tehtud kriminaalkaristusest vabastamise või kriminaalkaristusest vabastamata jätmise määruse peale võib süüdimõistetu esitada erikaebuse ja prokurör eriprotesti.
2)Erikaebus ja -protest esitatakse Riigikohtule kirjalikult viie päeva jooksul maa- või linnakohtu määruse kättesaamise päevast arvates.
3)Riigikohtule esitatav erikaebus või -protest määratakse läbivaatamisele hiljemalt erikaebuse saabumisele järgneval päeval.
4)Riigikohus vaatab erikaebuse või -protesti läbi ühe kuu jooksul selle arutamisele määramise päevast arvates.
5)Riigikohus lahendab erikaebuse ja -protesti kirjalikus menetluses määrusega, välja kutsumata menetlusosalisi.
6)Riigikohtu määrus erikaebuse ja -protesti lahendamisel on lõplik ja jõustub selle tegemisest.
7)Erikaebuse ja -protesti läbivaatamisel juhindutakse apellatsiooni ja kassatsiooni kriminaalkohtumenetluse seadustikust (RT I 1993, 50, 695; RT I 2002, 29, 174), kui käesolevas paragrahvis ei ole sätestatud teisiti.
5. peatükk KAEBAMINE HALDUSÕIGUSERIKKUMISE EEST MÄÄRATUD KARISTUSEST VABASTAMISE VÕI VABASTAMATA JÄTMISE PEALE
§ 11. Kaebuse esitamine haldusõiguserikkumise eest määratud karistusest vabastamise taotluse esitamata jätmise peale
1)Haldusõiguserikkumise eest karistuse määranud või protokolli koostanud asutuse ametniku poolt käesoleva seaduse § 5 lõike 1 või 2 alusel karistusest vabastamise taotluse esitamata jätmise peale võib esitada ühe kuu jooksul, arvates käesoleva seaduse § 33 lõikes 1 sätestatud tähtaja möödumisest, kaebuse haldusõiguserikkumise eest karistuse määranud või protokolli koostanud asutusele.
2)Käesoleva paragrahvi lõikes 1 sätestatud kaebuse saamisel esitab kaebuse saanud asutuse ametnik isiku karistusest vabastamise või karistusest vabastamata jätmise taotluse ühe kuu jooksul maa- või linnakohtule.
§ 12. Kaebuse esitamine haldusõiguserikkumise eest määratud karistusest vabastamise või vabastamata jätmise peale
1)Maa- või linnakohtu tehtud haldusõiguserikkumise eest määratud karistusest vabastamise või vabastamata jätmise määruse peale võib karistatud füüsiline või juriidiline isik või karistuse määranud või protokolli koostanud asutuse ametnik viie päeva jooksul määruse kättesaamise päevast arvates esitada kaebuse Riigikohtule.
2)Riigikohtule esitatav kaebus määratakse läbivaatamisele hiljemalt kaebuse saabumisele järgneval päeval.
3)Riigikohus vaatab kaebuse läbi ühe kuu jooksul selle arutamisele määramise päevast arvates.
4)Riigikohus lahendab kaebuse kirjalikus menetluses määrusega, välja kutsumata menetlusosalisi.
5)Riigikohtu määrus kaebuse lahendamisel on lõplik ja jõustub selle tegemisest.
6)Käesoleva paragrahvi lõikes 1 sätestatud kaebus vaadatakse läbi väärteomenetluse seadustikus sätestatud korras, kui käesolevas paragrahvis ei ole sätestatud teisiti.
6. peatükk SEADUSTE MUUTMINE JA KEHTETUKS TUNNISTAMINE
§ 30. Haldusõiguserikkumise, haldusaresti, vabadusekaotuse, meditsiinilise iseloomuga sunnivahendi, kehavigastuse, erikonfiskeerimise, ühiskonnaohtlikkuse, kriminaalseaduse ja kriminaalkoodeksi tähendus enne karistusseadustiku jõustumist kehtestatud seadustes
1)Enne karistusseadustiku jõustumist kehtestatud seadustes kasutatud mõisted loetakse vastavateks mõisteteks karistusseadustiku tähenduses järgmiselt:
1)«haldusõiguserikkumine» mõisteks «väärtegu» vastavas käändes;
2)«haldusarest» mõisteks «arest» vastavas käändes;
3)«vabadusekaotus» mõisteks «vangistus» vastavas käändes;
4)«meditsiinilise iseloomuga sunnivahend» mõisteks «psühhiaatriline sundravi» vastavas käändes;
5)«kehavigastus» mõisteks «tervisekahjustus» vastavas käändes;
6)«erikonfiskeerimine» mõisteks «konfiskeerimine» vastavas käändes;
7)«ühiskonnaohtlik» mõisteks «õigusvastane» vastavas käändes;
8)«kriminaalseadus» ja «kriminaalkoodeks» mõisteks «karistusseadustik» vastavas käändes.
2)Põhiseaduses kasutatavad mõisted «haldusõiguserikkumine» ja «haldusarest» on samatähenduslikud karistusseadustiku mõistetega «väärtegu» ja «arest».
§ 31. Seaduste terviktekstide avaldamine
Vabariigi Valitsus korraldab karistusseadustiku, kriminaalmenetluse koodeksi, apellatsiooni ja kassatsiooni kriminaalkohtumenetluse seadustiku, täitemenetluse seadustiku, karistusregistri seaduse, kriminaalhooldusseaduse, vangistusseaduse ja alaealise mõjutusvahendite seaduse, mille juures on eristatavalt tähistatud käesolevas seaduses sätestatud redaktsiooni jõustumise päev, avaldamise Riigi Teatajas kahe kuu jooksul pärast käesoleva seaduse jõustumist.
7. peatükk VOLITUSSÄTTED JA SEADUSE JÕUSTUMINE
§ 32. Juhendite kehtestamine
1)Süütegude karistusseadustiku järgi kvalifitseerimise reeglid kehtestab valdkonna eest vastutav minister.
2)Keskmise päevasissetuleku arvutamise, keskmisest päevasissetulekust mahaarvamiste tegemise, elatustaseme väljaselgitamise ning keskmise päevasissetuleku arvutamiseks ja elatustaseme väljaselgitamiseks vajalike andmete väljanõudmise, esitamise ja vormistamise korra kehtestab Vabariigi Valitsus.
3)Tervisekahjustuse kohtuarstliku tuvastamise korra kehtestab Vabariigi Valitsus.
§ 33. Kriminaalkaristusest või haldusõiguserikkumise eest määratud karistusest vabastamise taotluse esitamise ja läbivaatamise tähtaeg
1)Käesoleva seaduse §-des 1, 2 ja 5 sätestatud alustel karistusest vabastamise taotlused esitab prokurör või haldusõiguserikkumise eest karistuse määranud või protokolli koostanud asutuse ametnik maa- või linnakohtule nelja kuu jooksul, arvates karistusseadustiku jõustumisest.
2)Maa või linnakohus vaatab esitatud taotlused läbi kuue kuu jooksul, arvates karistusseadustiku jõustumisest.
§ 33^1. Elektroonilise valve kohaldamiseks taotluste esitamise ja läbivaatamise tähtaeg
1)Tehniline valmisolek elektroonilise valve kohaldamiseks tagatakse hiljemalt kuue kuu jooksul karistusseadustiku § 75 lõike 2 punkti 9 ja § 75^1  jõustumisest.
2)Süüdimõistetu, kellel on täitunud karistusseadustiku § 76 lõike 1 punktis 1 või lõike 2 punktis 1 ettenähtud tähtaeg, avaldus võimalikuks tingimisi enne tähtaega vangistusest vabastamiseks koos elektroonilise valvega, vaadatakse läbi ja vabastamine või vabastamisest keeldumine otsustatakse kuue kuu jooksul pärast tehniliste võimaluste loomist elektroonilise valve kohaldamiseks arvates karistusseadustiku § 76 lõike 1 punkti 1 või lõike 2 punkti 1 jõustumisest.
3)Süüdimõistetu, kellel on täitunud karistusseadustiku § 76 lõike 1 punktis 2 või lõike 2 punktis 2 ettenähtud tähtaeg võimalikuks vangistusest tingimisi enne tähtaega vabastamiseks ja kelle vabastamise avaldust ei ole kohtu poolt varem läbi vaadatud, vabastamise materjal valmistatakse ette ja vabastamine või vabastamisest keeldumine otsustatakse kuue kuu jooksul arvates karistusseadustiku § 76 lõike 1 punkti 2 või lõike 2 punkti 2 jõustumisest. Karistusseadustiku § 76 lõikes 4^1  sätestatud kohustust võib kohus süüdimõistetule panna pärast tehniliste võimaluste loomist elektroonilise valve kohaldamiseks.
§ 33^2. Karistusseadustiku § 391 lõike 1 rakendamine
1)Karistusseadustiku § 391 lõike 1 2013. aasta 15. juulil jõustunud redaktsiooni kohaldatakse tagasiulatuvalt isikule, kes on enne 2013. aasta 15. juulit nimetatud sätte alusel süüdi mõistetud ja kes kannab vangistust.
2)Vangla, milles kannab vangistust käesoleva paragrahvi lõikes 1 nimetatud isik, teatab talle karistusseadustiku § 391 lõike 1 muudetud redaktsiooni tagasiulatuvast mõjust ning esitab täitmiskohtunikule andmed isiku vabastamise otsustamiseks kriminaalmenetluse seadustiku §-s 431 sätestatud korras.
§ 34. Karistusseadustiku ja karistusseadustiku rakendamise seaduse jõustumine
Karistusseadustik ja karistusseadustiku rakendamise seadus jõustuvad 2002. aasta 1. septembril.Võlaõigusseaduse, tsiviilseadustiku üldosa seaduse ja rahvusvahelise eraõiguse seaduse rakendamise seadus
§ 1. Võlaõigusseaduse, tsiviilseadustiku üldosa seaduse ja rahvusvahelise eraõiguse seaduse jõustumine
1)Võlaõigusseadus, tsiviilseadustiku üldosa seadus (RT I 2002, 35, 216)ja rahvusvahelise eraõiguse seadus (RT I 2002, 35, 217)jõustuvad 1. juulil 2002.
2)Võlaõigusseaduse § 323 jõustub 1. juulil 2003.
3)Võlaõigusseaduse 22. peatüki 2. jagu jõustub 1. septembril 2002.
4)Võlaõigusseaduse § 720 lõige 6 jõustub 1. jaanuaril 2003.
§ 2. Asjaolule või toimingule kohaldatav seadus
Asjaolule või toimingule, mis on tekkinud või tehtud enne 1. juulit 2002, kohaldatakse asjaolu tekkimise või toimingu tegemise ajal kehtinud seadust, kui käesolevast seadusest ei tulene teisiti.
§ 3. Teovõime
1)Isiku teovõime määratakse tehingu tegemise ajal kehtinud seaduse kohaselt.
2)Kui isik on enne 1. juulit 2002 omandanud teovõime tsiviilseadustiku üldosa seaduse § 9 lõike 2 või § 10 lõike 3 alusel, säilib tal teovõime omandatud ulatuses ka pärast 1. juulit 2002.
§ 4. Teovõimet puudutavad kohtuotsused
1)Isik, kelle teovõimet on enne 1. juulit 2002 kohtuotsusega piiratud, loetakse alates 1. juulist 2002 teovõimeliseks. Jõustunud kohtuotsus, millega isiku teovõimet on enne 1. juulit 2002 piiratud, loetakse täitedokumendiks, mille alusel on kohtuotsusega eestkostjaks määratud isikul õigus nõuda isiku, kelle teovõimet enne 1. juulit 2002 piirati, töötasunõude või muu püsiva iseloomuga sissetuleku saamisele suunatud nõude arestimist kohtutäituri poolt ja vastavate summade endale väljamaksmist.
2)Kui isik on tunnistatud kohtuotsusega teovõimetuks, loetakse alates 1. juulist 2002, et isik on piiratud teovõimega ja tema üle on seatud eestkoste ning kohtuotsusel on tsiviilkohtumenetluse seadustiku § 526 lõikes 5 nimetatud tagajärjed.
§ 5. Teadmata kadunuks tunnistamise avaldus
Isiku teadmata kadunuks tunnistamise avaldus loetakse alates 1. juulist 2002 isiku teadmata kadumise fakti tuvastamise avalduseks.
§ 6. Tehingu vorm
Enne 1. juulit 2002 tehtud kehtiv tehing, mis pärast käesoleva seaduse §-s 1 nimetatud seaduste jõustumist ei vasta seaduses sätestatud vorminõuetele, jääb kehtima.
§ 7. Tehingu tühistamine ja lepingu ühepoolne lõpetamine
1)Enne 1. juulit 2002 tehtud tehingu saab pärast 1. juulit 2002 tühistada või lepingu ühepoolselt lõpetada üksnes kehtivates seadustes sätestatud korras. Tühistamise ja lõpetamise aluste suhtes kohaldatakse tehingu tegemise ajal kehtinud seadust.
2)Käesoleva paragrahvi lõikes 1 sätestatu ei mõjuta enne 1. juulit 2002 esitatud tehingu kehtetuks tunnistamise või lepingu lõpetamise hagi menetlemist.
§ 8. Esindamine
Pärast 1. juulit 2002 kohaldatakse esindamisele tsiviilseadustiku üldosa seaduses esindamise kohta sätestatut ka siis, kui esindusõigus on tekkinud enne 1. juulit 2002.
§ 9. Aegumine
1)Tsiviilseadustiku üldosa seaduses ning võlaõigusseaduses aegumise kohta sätestatut kohaldatakse ka enne 1. juulit 2002 tekkinud aegumata nõuetele. Aegumise algusele, peatumisele ja katkemisele kohaldatakse enne 1. juulit 2002 kehtinud seadust, kui aegumine on alanud, peatunud või katkenud enne 1. juulit 2002.
2)Kui tsiviilseadustiku üldosa seaduse või võlaõigusseaduse kohaselt on aegumistähtaeg lühem kui enne 1. juulit 2002 kehtinud seaduse kohaselt, arvestatakse tsiviilseadustiku üldosa seaduses või võlaõigusseaduses sätestatud aegumistähtaega alates 1. juulist 2002.
3)Kui enne 1. juulit 2002 kehtinud seaduses sätestatud aegumistähtaeg on pikem kui tsiviilseadustiku üldosa seaduses või võlaõigusseaduses sätestatud aegumistähtaeg ja selline aegumistähtaeg lõpeks varem kui vastavalt käesoleva paragrahvi lõikele 2 arvestatud aegumistähtaeg, kohaldatakse aegumisele enne 1. juulit 2002 kehtinud seadust.
4)Tsiviilseadustiku üldosa seaduse § 157 lõikes 1 aegumise kohta sätestatut kohaldatakse ka enne 2011. aasta 5. aprilli tekkinud aegumata nõuetele. Kui enne 2011. aasta 5. aprilli kehtinud tsiviilseadustiku üldosa seaduse § 157 lõike 1 kohane aegumistähtaeg lõpeks varem kui käesoleva lõike esimeses lauses nimetatud tähtaeg, siis kohaldatakse aegumisele enne 2011. aasta 5. aprilli kehtinud tsiviilseadustiku üldosa seaduse § 157 lõiget 1.
5)Tsiviilseadustiku üldosa seaduse § 157 lõikes 1^1  aegumise kohta sätestatut kohaldatakse alates 2019. aasta 1. juulist jõustunud kohtuotsusest, kohtulikust kokkuleppest või muust täitedokumendist tulenevatele nõuetele.
6)Tsiviilseadustiku üldosa seaduse § 157 lõikes 6 aegumise peatumise kohta sätestatut kohaldatakse ka enne 2021. aasta 1. aprilli täitmiseks esitatud nõuetele.
§ 10. Muud tähtajad
Käesoleva seaduse § 9 kohaldatakse vastavalt ka tähtaegade suhtes, millega on seotud õiguse maksmapanek, omandamine või lõppemine.
§ 11. Võlasuhetele kohaldatav seadus
Võlasuhtele, mis on tekkinud enne 1. juulit 2002, kohaldatakse enne käesoleva seaduse jõustumist kehtinud seadust.
§ 12. Kestvuslepingud
1)Enne 1. juulit 2002 sõlmitud kestvuslepingutele kohaldatakse alates 1. juulist 2002 tsiviilseadustiku üldosa seaduses ning võlaõigusseaduses sätestatut.
2)Käesoleva paragrahvi lõikes 1 sätestatu ei välista ega piira lepingupoolte õigusi ja kohustusi, mis on tekkinud enne 1. juulit 2002. Kestvuslepinguga seotud asjaoludele või toimingutele, mis on tekkinud või tehtud enne 1. juulit 2002, kohaldatakse senikehtinud seadust.
3)Kui kestvuslepingu tingimus on pärast käesoleva paragrahvi lõikes 1 nimetatud seaduste jõustumist vastuolus seaduse sättega, millest ei ole võimalik lepingupoolte kokkuleppel kõrvale kalduda, kohaldatakse lepingutingimuse asemel seaduses sätestatut.
4)Kui käesoleva paragrahvi lõikes 3 nimetatud lepingutingimus sisaldub ühe lepingupoole tüüptingimustes, on tüüptingimuste kasutaja kohustatud viima 2003. aasta 1. jaanuariks lepingu suhtes kehtivad tüüptingimused kooskõlla seadusega.
§ 13. Krediidiasutuse tüüptingimuste muutmine
Krediidiasutus või muu finantsteenuse osutaja võib kuni 2003. aasta 1. jaanuarini muuta enda poolt finantsteenuse osutamisel kasutatavaid tüüptingimusi, sõltumata sellest, kas krediidiasutus või muu finantsteenuse osutaja on endale lepingu või tüüptingimustega jätnud tüüptingimuste ühepoolse muutmise õiguse, kui tüüptingimuste muutmine on vajalik nende kooskõlla viimiseks võlaõigusseaduse, tsiviilseadustiku üldosa seaduse või rahvusvahelise eraõiguse seadusega ja krediidiasutus või muu finantsteenuse osutaja teavitab teist lepingupoolt tingimuste muutmisest ning annab talle õiguse leping muudatustega mittenõustumise korral kohe lõpetada.
§ 14. Seadusest tulenev intressimäär
Kuni Eesti liitumiseni Euroopa Liiduga loetakse võlaõigusseaduse § 94 lõikes 1 nimetatud intressimääraks 7% aastas, kui ei ole kokku lepitud teistsuguses intressimääras. Võlaõigusseaduse § 94 lõikes 1 nimetatud intressimäära avaldatakse alates Eesti liitumisest Euroopa Liiduga.
§ 15. Üürilepingu sätetega seonduvad erisused
1)Enne 1. juulit 2002 elamuseaduse § 63 alusel moodustatud elamuvaidluskomisjonid loetakse kuni üürivaidluste lahendamist reguleeriva seaduse vastuvõtmiseni või vastavate täienduste tegemiseni tsiviilkohtumenetluse seadustikus üürikomisjonideks võlaõigusseaduse mõttes.
2)Võlaõigusseaduse § 291 lõikes 1 sätestatut kohaldatakse ka ehitise kui vallasasja võõrandamise korral.
3)Enne 1. juulit 2002 sõlmitud tähtajatud eluruumide üürilepingud loetakse sõlmituks viieks aastaks lepingu sõlmimisest. See ei kehti omandireformi aluste seaduse § 18 lõikes 1 nimetatud üürilepingute suhtes.
4)Isikut, kes kasutas enne 1. juulit 2002 elamuseaduse §-s 58 nimetatud eluruumi ja kes vastas enne 1. juulit 2002 elamuseaduse § 60 lõikes 4 nimetatud tingimustele, ei või sellest eluruumist välja tõsta ilma teist eluruumi vastu andmata.
§ 16. Ostueesõigus
1)Võlaõigusseaduses ostueesõiguse kohta sätestatut kohaldatakse juhul, kui ostueesõiguse teostamise avaldus esitatakse pärast 1. juulit 2002.
2)Ehitise, selle mõttelise osa, reaalosana erastatud eluruumi, elamus asuva mitteeluruumi, elamuühistu liikme omandisse antud korteri, endise korteriühingu liikme omandisse antud korteri või kaasomandi lõppemisel tekkinud ehitise reaalosa puhul võib ostueesõigust teostada kahe kuu jooksul pärast võlaõigusseaduse §-s 249 nimetatud teate saamist.
§ 17. Tarbijakrediidi sätete kohaldamise erisused
1)Hüpoteegiga tagatud krediidilepinguks võlaõigusseaduse 22. peatüki 2. jao mõttes loetakse ka krediidilepingut, mis on tagatud asjaõigusseaduse rakendamise seaduse §-s 13^2  nimetatud pandilepinguga.
2)Kuni Eesti liitumiseni Euroopa Liiduga võib krediidiandja võlaõigusseaduse § 408 lõikes 8 sätestatud juhul nõuda tarbijalt tagatiste andmist ka siis, kui krediidi netosumma ületab 10 000 eurole vastava summa.
3)Võlaõigusseaduse § 403^1  lõiget 8^1  kohaldatakse krediidilepingutele, mis on sõlmitud 2020. aasta 1. veebruaril või hiljem.
§ 17^1. Tarbijakrediidilepingutele kohaldatav seadus
1)Enne 2011. aasta 1. juulit sõlmitud tähtajatule tarbijakrediidilepingule kohaldatakse alates 2011. aasta 1. juulist kehtiva võlaõigusseaduse §-s 404^1 , § 407 lõigetes 3^1  ja 3^2 , lõike 4 teises lauses ja lõikes 4^1  ning §-des 412, 414^1  ja 414^2  sätestatut.
2)Käesoleva paragrahvi lõikes 1 sätestatu ei välista ega piira lepingupoolte õigusi ega kohustusi, mis on tekkinud enne 2011. aasta 1. juulit. Tarbijakrediidilepinguga seotud asjaoludele või toimingutele, mis on tekkinud või tehtud enne 2011. aasta 1. juulit, kohaldatakse seni kehtinud seadust.
3)Kui tarbijakrediidilepingu tingimus on pärast käesoleva paragrahvi lõikes 1 nimetatud kuupäeva vastuolus võlaõigusseaduse sättega, mida kohaldatakse vastavalt käesoleva paragrahvi lõikele 1 tagasiulatuvalt enne 2011. aasta 1. juulit sõlmitud krediidilepingutele ja millest ei ole võimalik poolte kokkuleppel kõrvale kalduda, kohaldatakse lepingutingimuse asemel võlaõigusseaduses sätestatut.
§ 17^2. Tarbijakrediidilepingus sisalduvate tüüptingimuste muutmine
Krediidiasutus või muu finantsteenuse osutaja võib kuni 2011. aasta 1. juulini muuta enda poolt finantsteenuse osutamisel kasutatavaid tüüptingimusi, sõltumata sellest, kas krediidiasutus või muu finantsteenuse osutaja on endale lepingu või tüüptingimusega jätnud tingimuste ühepoolse muutmise õiguse, kui tüüptingimuste muutmine on vajalik nende kooskõlla viimiseks käesoleva seaduse § 17^1  lõikes 1 nimetatud sätetega ning krediidiasutus või muu finantsteenuse osutaja teavitab teist lepingupoolt tingimuste muutmisest ja annab talle õiguse muudatustega mittenõustumise korral leping kohe lõpetada.
§ 17^3. Kindlustuslepingud
 Võlaõigusseaduse § 429 lõike 2 teist lauset kohaldatakse kindlustuslepingutele, mis on sõlmitud alates 2016. aasta 1. jaanuarist.
§ 17^4. Elamukinnisvaraga seotud tarbijakrediidilepingute regulatsiooni kohaldamine
1)Võlaõigusseaduses elamukinnisvaraga seotud tarbijakrediidilepingute kohta sätestatut kohaldatakse elamukinnisvaraga seotud tarbijakrediidilepingutele, mis on sõlmitud alates 2016. aasta 21. märtsist.
2)Võlaõigusseaduse § 419^3  lõikes 4 sätestatut kohaldatakse üksnes sellistele lepingutele, mida on pakutud pärast 2014. aasta 20. märtsi.
§ 17^5. Võlaõigusseaduses krediidiinkassode ja -ostjate seaduse jõustumisega jõustunud muudatuste rakendamine viivituses olevate tarbijakrediidilepingute suhtes
 Krediidiinkassode ja -ostjate seaduse jõustumisega võlaõigusseaduses jõustunud muudatusi ei kohaldata nende tarbijakrediidilepingute või neist tulenevate nõuete suhtes, mis on viivituses, kui krediidiandja on need loovutanud enne krediidiinkassode ja -ostjate seaduse jõustumist.
§ 18. Ühise tegutsemise lepingud
1)Pärast võlaõigusseaduse jõustumist kohaldatakse enne 1. juulit 2002 sõlmitud ühise tegutsemise lepingutele võlaõigusseaduses seltsingu kohta sätestatut.
2)Käesoleva paragrahvi lõikes 1 sätestatu ei välista ega piira ühise tegutsemise lepingu poolte õigusi ja kohustusi, mis on tekkinud enne 1. juulit 2002. Ühise tegutsemise lepinguga seotud asjaoludele või toimingutele, mis on tekkinud või tehtud enne 1. juulit 2002, kohaldatakse senikehtinud seadust.
§ 19. Elektroonilise maksevahendiga seonduvad erisused
1)Kui enne 1. juulit 2002 sõlmitud elektroonilise maksevahendi kasutamise leping ei vasta võlaõigusseaduse §-s 739 kehtestatud nõuetele, on maksevahendi väljaja kohustatud viima lepingu seaduses sätestatuga kooskõlla 2003. aasta 1. jaanuariks.
2)Lepingu muutmiseks peab maksevahendi väljaja tegema maksevahendi omajale lepingu muutmise ettepaneku ja andma maksevahendi omajale mõistliku tähtaja ettepaneku vastuvõtmiseks või sellest keeldumiseks. Kui maksevahendi omaja tähtaja jooksul oma otsusest ei teata, loetakse leping muudetuks.
3)Kui maksevahendi omaja keeldub lepingu muutmisest, on maksevahendi väljajal õigus maksevahendi omajaga sõlmitud elektroonilise maksevahendi kasutamise leping lõpetada.
4)Kuni Eesti liitumiseni Euroopa Liiduga võib võlaõigusseaduse § 742 lõikes 1 sätestatud elektroonilise maksevahendi vargusest ja kaotsiminekust tuleneva maksevahendi omaja omavastutuse piirmäärana kokku leppida võlaõigusseaduse § 742 lõikes 1 sätestatust erineva omavastutuse piirmäära.
5)Tarbijaga sõlmitud lepingus ei või käesoleva paragrahvi lõikes 4 nimetatud omavastutuse piirmäär ületada 10 000 krooni.
§ 20. Väärtpaberid
1)Võlaõigusseaduses väärtpaberite kohta sätestatut kohaldatakse väärtpaberitele, mis antakse välja pärast 1. juulit 2002.
2)Võlaõigusseaduse § 923 kohaldatakse ka enne 1. juulit 2002 väljaantud väärtpaberitele.
§ 21. Käsundita asjaajamine
Võlaõigusseaduses käsundita asjaajamise kohta sätestatut kohaldatakse tegudele, mis on tehtud pärast 1. juulit 2002.
§ 22. Kahju õigusvastane tekitamine
1)Võlaõigusseaduses kahju õigusvastase tekitamise kohta sätestatut kohaldatakse juhul, kui kahju põhjustanud tegu või sündmus pandi toime või leidis aset pärast 1. juulit 2002.
2)Võlaõigusseaduse 53. peatüki 3. jaos sätestatut kohaldatakse üksnes toote suhtes, mis on turule lastud pärast 1. juulit 2002.
§ 23. Alusetu rikastumine
Võlaõigusseaduses alusetu rikastumise kohta sätestatut kohaldatakse juhul, kui alusetu rikastumine toimus pärast 1. juulit 2002.
§ 24. Rahvusvahelise eraõiguse sätete kohaldamine
1)Asjaolule, mis on tekkinud pärast 1. juulit 2002, ja toimingule, mis on tehtud pärast 1. juulit 2002, kohaldatav õigus määratakse vastavalt rahvusvahelise eraõiguse seadusele.
2)Pärast 1. juulit 2002 määratakse perekonnaõiguslikele suhetele kohaldatav õigus vastavalt rahvusvahelise eraõiguse seadusele. Kui abielu on sõlmitud enne 1. juulit 2002, loetakse abikaasade varalistele õigustele kohaldatava õiguse määramisel abielu sõlmimise päevaks rahvusvahelise eraõiguse seaduse § 58 lõike 3 mõttes 1. juuli 2002.
§ 25. Kehtivate määruste kooskõlla viimine
Vabariigi Valitsus ja asjaomased ministrid viivad kehtivad määrused 1. juuliks 2002 kooskõlla võlaõigusseaduse, tsiviilseadustiku üldosa seaduse ja rahvusvahelise eraõiguse seadusega.
2. peatükk MUUDATUSED ÕIGUSAKTIDES
Soolise võrdõiguslikkuse seadus1
§ 1. Seaduse eesmärk ja reguleerimisala
1)Seaduse eesmärk on tagada Eesti Vabariigi põhiseadusest tulenev sooline võrdne kohtlemine ning edendada naiste ja meeste võrdõiguslikkust kui üht põhilist inimõigust ja üldist hüve kõigis ühiskonnaelu valdkondades.
2)Eesmärgi saavutamiseks sätestab seadus:
1)soolise kuuluvuse alusel diskrimineerimise keelu era- ja avalikus sektoris;
2)riigi- ja kohalike omavalitsusüksuste asutuste, haridus- ja teadusinstitutsioonide ning tööandjate kohustuse edendada naiste ja meeste võrdõiguslikkust;
3)kahju hüvitamise nõudeõiguse tekkimise.
§ 2. Seaduse kohaldamisala
1)Seadust kohaldatakse kõigis ühiskonnaelu valdkondades.
2)Seaduse nõudeid ei kohaldata:
1)registrisse kantud usuühendustes usu tunnistamisele ja viljelemisele või vaimulikuna töötamisele;
2)perekonna- või eraelu suhetes.
3)Seaduses ettenähtud haldusmenetlusele kohaldatakse haldusmenetluse seadust, arvestades käesoleva seaduse erisusi.
§ 3. Mõisted
1)Seaduses kasutatakse mõisteid järgmises tähenduses:
1)sooline võrdõiguslikkus on naiste ja meeste võrdsed õigused, kohustused, võimalused ja vastutus tööelus, hariduse omandamisel ning teistes ühiskonnaelu valdkondades osalemisel;
2)naiste ja meeste võrdne kohtlemine on otsese ja kaudse soolise diskrimineerimise puudumine;
3)otsene sooline diskrimineerimine leiab aset, kui ühte isikut koheldakse tema soo tõttu halvemini, kui koheldakse, on koheldud või koheldaks teist isikut samalaadses olukorras. Otsene sooline diskrimineerimine on ka isiku ebasoodsam kohtlemine seoses raseduse ja sünnitamisega, lapsevanemaks olemise, perekondlike kohustuste täitmise, sealhulgas märkimisväärset hooldamist või tõsise terviseprobleemi tõttu tuge vajava isiku hooldamise, või muude soolise kuuluvusega seotud asjaoludega, samuti sooline ja seksuaalne ahistamine ning ahistamise tõrjumisest või ahistamisele alistumisest põhjustatud ebasoodsam kohtlemine;
4)kaudne sooline diskrimineerimine leiab aset, kui väliselt neutraalne säte, kriteerium, tava või tegevus seab ühest soost isikud, võrreldes teisest soost isikutega, ebasoodsamasse olukorda, välja arvatud juhul, kui kõnealusel sättel, kriteeriumil, taval või tegevusel on objektiivselt põhjendatav õigustatud eesmärk ning selle eesmärgi saavutamise vahendid on asjakohased ja vajalikud;
5)seksuaalne ahistamine leiab aset, kui esineb mis tahes soovimatu sõnaline, mittesõnaline või füüsiline seksuaalse olemusega käitumine või tegevus, mille eesmärk või tegelik toime on isiku väärikuse alandamine, eelkõige luues häiriva, ähvardava, vaenuliku, halvustava, alandava või solvava õhkkonna;
6)sooline ahistamine leiab aset, kui esineb sooga seotud soovimatu käitumine või tegevus, mille eesmärk või tegelik toime on isiku väärikuse alandamine ja häiriva, ähvardava, vaenuliku, halvustava, alandava või solvava õhkkonna loomine.
2)Käesoleva seaduse tähenduses:
1)töötaja on töölepingu või teenuste osutamise lepingu alusel töötav isik, ametnik ja muu avaliku teenistuse seaduse §-s 2 nimetatud isik. Töötajana käsitatakse ka tööle või teenistusse soovijat;
2)tööandja on füüsiline või juriidiline isik, kes võimaldab tööd töölepingu või teenuste osutamise lepingu alusel, samuti riigi- või kohaliku omavalitsuse asutus.
§ 4. Jagatud tõendamiskohustus
1)Kohtu, töövaidluskomisjoni või soolise võrdõiguslikkuse ja võrdse kohtlemise voliniku poole pöörduv isik peab avalduses esitama faktilised asjaolud, mille alusel võib eeldada, et toimunud on sooline diskrimineerimine.
2)Isik, kelle vastu on avaldus esitatud, peab menetluses tõendama, et ta ei ole rikkunud võrdse kohtlemise põhimõtet. Kui isik keeldub tõendamisest, võrdsustatakse keeldumine diskrimineerimise omaksvõtuga.
3)Jagatud tõendamiskohustust ei kohaldata halduskohtu- ja kriminaalmenetluses.
2. peatükk SOOLISE DISKRIMINEERIMISE KEELD
§ 5. Sooline diskrimineerimine
1)Otsene ja kaudne sooline diskrimineerimine, kaasa arvatud selleks korralduse andmine, on keelatud.
1^1)Diskrimineerimiseks loetakse ka isiku pahatahtlikku kohtlemist, samuti tema jaoks negatiivsete tagajärgede põhjustamist seetõttu, et isik on toetunud käesolevas seaduses sätestatud õigustele ja kohustustele või toetanud teist isikut tema käesolevas seaduses sätestatud õiguste kaitsel.
2)Otseseks või kaudseks sooliseks diskrimineerimiseks ei loeta:
1)sätteid, mis sisaldavad naiste erilist kaitset seoses raseduse ja sünnitamisega;
2)kohustusliku kaitseväe ajateenistuse kehtestamist ainult meestele;
3)ainult naiste või ainult meeste vastuvõtmist mittetulundusühingu liikmeteks, kui see tuleneb ühingu põhikirjast;
4)tööle saamisel või selleks vajaliku koolituse võimaldamisel erinevat kohtlemist isiku soo tõttu, kui sugu on teatud kutsetegevuse olemuse või sellega liituvate tingimuste tõttu oluline ja määrav nõue ning taolise erineva kohtlemise eesmärk on õigustatud ja nõue proportsionaalne eesmärgiga;
4^1)kaupade või teenuste pakkumisel isikute erinevat kohtlemist nende soo tõttu kindlustustegevuse seaduse § 265 lõike 4 kohaselt või juhul, kui kauba või teenuse ainult või peamiselt ühe sugupoole esindajatele pakkumise eesmärk on õigustatud ja selle saavutamise vahendid proportsionaalsed eesmärgiga;
5)ajutiste soolist võrdõiguslikkust edendavate erimeetmete rakendamist, mis annavad eeliseid alaesindatud soole või vähendavad soolist ebavõrdsust.
§ 6. Diskrimineerimine tööelus
1)Diskrimineerivateks loetakse tööelus juhtumeid, kui tööandja valib tööle või ametikohale, võtab tööle või tööpraktikale, edutab, valib väljaõppele või ülesande täitmiseks või saadab koolitusele ühest soost isiku, jättes kõrvale kõrgema kvalifikatsiooniga vastassoost isiku, välja arvatud juhul, kui tema tegevusel on kaalukad põhjused või see tuleneb sooga mitteseotud asjaoludest.
2)Tööandja tegevust loetakse diskrimineerivaks ka siis, kui ta:
1)käesolevas paragrahvis loetletud otsuseid tehes jätab isiku kõrvale või kohtleb teda muul moel halvemini raseduse, sünnitamise, lapsevanemaks olemise, perekondlike kohustuste täitmise või mõne muu soolise kuuluvusega seotud asjaolu tõttu;
2)kehtestab töölevõtmisel tingimused, mis seavad ühest soost isikud, võrreldes teisest soost isikutega, ebasoodsamasse olukorda;
3)kehtestab ühest soost töötajale või töötajatele ebasoodsamad töö tasustamise või töösuhtega seotud hüvede andmise ja saamise tingimused kui sama või sellega võrdväärset tööd tegevale teisest soost töötajale või töötajatele;
4)juhib tööd, jaotab tööülesanded või kehtestab töötingimused nii, et ühest soost töötaja või töötajad on vastassoost töötaja või töötajatega võrreldes halvemas olukorras;
5)ahistab isikut tema soo tõttu või seksuaalselt või jätab täitmata käesoleva seaduse § 11 lõike 1 punktis 4 sätestatud kohustuse. Tööandja vastutab hoolitsuskohustuse täitmata jätmise eest juhul, kui ta teadis või oleks pidanud teadma soolise või seksuaalse ahistamise aset leidmisest ning ei rakendanud vajalikke meetmeid, et ahistamist lõpetada;
7)karistab töötajat distsiplinaarkorras, viib töötaja üle teisele tööle, lõpetab töösuhte või soodustab selle lõppemist soolise kuuluvusega seotud põhjustel.
3)Diskrimineerimiseks loetakse ka isiku ebasoodsamat kohtlemist tema soo tõttu seoses tema kuulumisega töötajate või tööandjate organisatsioonidesse või muudesse organisatsioonidesse, mille liikmed tegutsevad teataval kutsealal, samuti seoses tema osalemisega nende töös ning seoses nende organisatsioonide poolt antavate soodustustega.
4)Ettevõtja, kes tegeleb tööturumeetmete seaduse § 13 lõike 2 punktis 2 nimetatud töövahendusega, ja tööandja ei või nõuda tema poole tööleidmise sooviga pöördunud isikult andmeid käesoleva paragrahvi lõike 2 punktis 1 nimetatud asjaolude kohta.
§ 7. Tööandja kohustus anda seletusi
1)Tööandja on kohustatud andma kirjaliku seletuse isikule, kes taotleb seda käesoleva seaduse § 6 lõikes 1 nimetatud tema suhtes diskrimineeriva käitumise kahtlustamise korral, alates kirjaliku taotluse esitamisest kümne tööpäeva jooksul. Seletuses peab tööandja oma valiku põhjendamiseks esitama isiku kohta, kelle kasuks valik tehti, järgmised andmed:
1)tööstaaž;
2)haridus;
3)töökogemus ja muud tööks vajalikud oskused;
4)muud selgeid eeliseid andvad oskused või põhjendused.
2)Tööandja on kohustatud taotluse esitamisest 15 tööpäeva jooksul andma kirjaliku seletuse oma tegevuse kohta isikule, kes leiab, et teda on käesoleva seaduse § 6 lõikes 2 nimetatud alusel diskrimineeritud.
3)Töötajal on õigus nõuda tööandjalt selgitust palga arvutamise aluste kohta ja saada muud vajalikku teavet, mille põhjal saab otsustada käesoleva seaduse § 6 lõike 2 punktis 3 nimetatud diskrimineerimise esinemise üle.
4)Tööandja on kohustatud taotluse esitamisest 15 tööpäeva jooksul andma seletuse isikule, kelle käesoleva seaduse § 11 lõike 3 alusel esitatud taotluse rahuldamisest on keeldutud või paindlikud töötingimused on edasi lükatud.
§ 7^1. Kauba või teenuse pakkuja kohustus anda seletusi
Kauba või teenuse pakkuja on kohustatud 15 tööpäeva jooksul võimaliku diskrimineerimise faktilisi asjaolusid sisaldava kirjaliku taotluse saamisest arvates andma kirjaliku seletuse oma tegevuse kohta isikule, kes leiab, et teda on seoses kauba või teenuse kättesaadavuse või pakkumisega tema soo tõttu diskrimineeritud.
§ 8. Diskrimineeriv töö- ja koolituspakkumine
Keelatud on töö- ja koolituspakkumised, mis on suunatud üksnes ühest soost isikutele, kui selleks ei ole käesoleva seaduse § 5 lõike 2 punktides 4 ja 5 nimetatud põhjusi.
3. peatükk SOOLISE VÕRDÕIGUSLIKKUSE EDENDAMINE
§ 9. Riigi- ja kohalike omavalitsusüksuste asutused soolise võrdõiguslikkuse edendajatena
1)Riigi- ja kohalike omavalitsusüksuste asutused on kohustatud soolist võrdõiguslikkust süstemaatiliselt ja eesmärgistatult edendama. Nende ülesanne on muuta tingimusi ja asjaolusid, mis takistavad soolise võrdõiguslikkuse saavutamist.
2)Riiklikke, piirkondlikke ning institutsionaalseid strateegiaid, poliitikaid ja tegevuskavasid planeerides, ellu viies ja hinnates peavad käesoleva paragrahvi lõikes 1 nimetatud asutused lähtuma naiste ja meeste erinevatest vajadustest ja ühiskondlikust staatusest ning arvestama, kuidas rakendatud ja rakendatavad meetmed mõjutavad naiste ja meeste olukorda ühiskonnas.
2^1)Käesoleva paragrahvi lõigetes 1 ja 2 pandud kohustuste täitmist planeerides ning neid kohustusi täites konsulteerivad riigi- ja kohalike omavalitsusüksuste asutused vajaduse korral asjakohaste huvigruppide ning mittetulundusühendustega, kellel on õigustatud huvi aidata võidelda soolise diskrimineerimise vastu, toetamaks võrdse kohtlemise põhimõtte järgimist.
3)Valdkonna eest vastutav minister annab ja avaldab soovitusi käesoleva paragrahvi lõigetes 1 ja 2 nimetatud kohustuste täitmiseks.
4)Riigi- ja kohalike omavalitsusüksuste asutuste poolt moodustatud komisjonides, nõukogudes ja teistes kollegiaalsetes kogudes peavad võimaluse korral olema esindatud mõlemad sugupooled.
§ 10. Soolise võrdõiguslikkuse edendamine hariduse ja koolituse valdkonnas
Haridus- ja teadusasutused ning koolituse korraldamisega tegelevad institutsioonid peavad tagama naiste ja meeste võrdse kohtlemise kutsenõustamisel, hariduse omandamisel, eri- ja kutsealasel täiendamisel ja ümberõppel. Õppekavad, kasutatav õppematerjal ja läbiviidavad uuringud peavad aitama kaasa naiste ja meeste ebavõrdsuse kaotamisele ja võrdõiguslikkuse edendamisele.
§ 11. Tööandjad soolise võrdõiguslikkuse edendajatena
1)Tööandja peab naiste ja meeste võrdõiguslikkust edendades:
1)tegutsema nii, et tema tegevus toetaks nii meeste kui ka naiste kandideerimist vabadele töökohtadele ning neile võetakse tööle mõlemast soost isikuid;
2)võtma erinevatele ametikohtadele võimalikult võrdsel määral naisi ja mehi ning tagama neile edutamisel võrdse kohtlemise;
3)kujundama töötingimused sobivaks nii naistele kui ka meestele ning tõhustama töö- ja pereelu ühitamist, arvestades sealjuures töötajate vajadusi;
4)hoolitsema, et töötaja on töökeskkonnas kaitstud soolise ja seksuaalse ahistamise eest;
5)teavitama töötajat käesolevas seaduses garanteeritud õigustest;
6)andma regulaarselt töötajatele ja/või nende esindajatele asjakohast teavet meeste ja naiste võrdse kohtlemise kohta organisatsioonis ning võrdõiguslikkuse edendamiseks kasutusele võetud meetmetest.
2)Tööandja peab koguma soopõhiseid tööalaseid statistilisi andmeid, mis vajadusel võimaldavad asjaomastel institutsioonidel jälgida ja hinnata võrdse kohtlemise põhimõtte järgimist töösuhetes. Andmete kogumise korra ja andmete loetelu kehtestab Vabariigi Valitsus määrusega.
3)Töötajal on õigus taotleda tööandjalt töö- ja pereelu ühitamise võimalusi, sealhulgas paindlikke töötingimusi, millele tööandja peab mõistliku aja jooksul reageerima.
4. peatükk SOOLISE DISKRIMINEERIMISE VAIDLUSTE LAHENDAMINE
§ 12. Soolise diskrimineerimise vaidluste lahendamine
Diskrimineerimisvaidlusi lahendab kohus või töövaidluskomisjon. Lepitusmenetluse korras lahendab diskrimineerimisvaidlusi õiguskantsler.
§ 13. Kahju hüvitamine
1)Kui isiku õigusi on diskrimineerimise tõttu rikutud, võib ta õigusi rikkunud isikult nõuda seaduses sätestatud alustel ja korras kahju tekitava käitumise lõpetamist ning kahju hüvitamist.
2)Kannatanu võib nõuda, et lisaks käesoleva paragrahvi lõikes 1 sätestatule makstaks talle rikkumisega tekitatud mittevaralise kahju hüvitisena mõistlik rahasumma.
3)Hüvitise suurust kindlaks määrates arvestab kohus või töövaidluskomisjon muu hulgas diskrimineerimise ulatust, kestust ja laadi.
4)Tööle ja teenistusse soovijad, kellega tööandja ei sõlminud töölepingut või teenuste osutamise lepingut või keda ei nimetatud või valitud ametisse soo tõttu, ei või nõuda töölepingu või teenuste osutamise lepingu sõlmimist või ametisse nimetamist või valimist.
§ 14. Kahju hüvitamise nõude aegumine
Käesoleva seaduse §-s 13 sätestatud nõue aegub ühe aasta jooksul, arvates päevast, millal kannatanud isik kahju tekkimisest teada sai või pidi teada saama.
5. peatükk SOOLISE VÕRDÕIGUSLIKKUSE JA VÕRDSE KOHTLEMISE VOLINIK
§ 15. Soolise võrdõiguslikkuse ja võrdse kohtlemise volinik
1)Soolise võrdõiguslikkuse ja võrdse kohtlemise volinik (edaspidi volinik)on käesoleva seaduse ja võrdse kohtlemise seaduse nõuete täitmist jälgiv ning muid seadusega talle pandud ülesandeid täitev sõltumatu ja erapooletu asjatundja, kes tegutseb iseseisvalt.
2)Voliniku ametisse nimetamine, tema volituste lõppemine ja tema tegevuse piirangud ning voliniku pädevus on sätestatud võrdse kohtlemise seaduses.
6. peatükk MAJANDUS- JA KOMMUNIKATSIOONIMINISTEERIUMI ÜLESANDED SOOLISE VÕRDÕIGUSLIKKUSE SEADUSE RAKENDAMISEL
02.08.2023 11:20
Veaparandus. Parandatud ilmne ebatäpsus, pealkiri viidud kooskõlla peatüki sisuga, asendades sõna „Sotsiaalministeerium“ sõnadega „Majandus- ja Kommunikatsiooniministeerium“ Riigi Teataja seaduse § 10 lõike 3 alusel.
§ 22. Majandus- ja Kommunikatsiooniministeeriumi ülesanded
Majandus- ja Kommunikatsiooniministeerium:
1)nõustab võrdse kohtlemise põhimõtte rakendamisega seotud küsimustes ning annab juhiseid käesoleva seaduse rakendamiseks;
2)analüüsib seaduste ja õigusaktide mõju naiste ja meeste seisundile ühiskonnas;
3)avaldab aruandeid naiste ja meeste võrdse kohtlemise põhimõtte rakendamise kohta;
4)koordineerib soolise võrdõiguslikkuse ning võrdse kohtlemise edendamist ja sellealast tegevust.
§ 23. Nõustamine
1)Majandus- ja Kommunikatsiooniministeeriumi võrdõiguslikkuse struktuuriüksuse ametnik (edaspidi nõustaja)nõustab igaüht naiste ja meeste võrdse kohtlemise põhimõtte rakendamisega seonduvates küsimustes. Nõustamine võib toimuda suuliselt või kirjalikult.
2)Vajadusel nõustaja selgitab isikule, millise institutsiooni pädevusse võimaliku diskrimineerimisjuhtumi lahendamine kuulub. Isiku soovil osutatakse abi avalduse kirjalikul vormistamisel ja edastatakse see pädevale organile. Avaldust ei edastata kohtule ja töövaidluskomisjonile.
7. peatükk SOOLISE VÕRDÕIGUSLIKKUSE NÕUKOGU
§ 24. Soolise võrdõiguslikkuse nõukogu
1)Soolise võrdõiguslikkuse nõukogu on Majandus- ja Kommunikatsiooniministeeriumi juures asuv nõuandev kogu, kes:
1)kinnitab soolise võrdõiguslikkuse poliitika üldsuunad ning täidab käesolevas seaduses ja põhimääruses ettenähtud ülesandeid;
2)nõustab Vabariigi Valitsust soolise võrdõiguslikkuse edendamise strateegia küsimustes;
3)esitab Vabariigi Valitsusele oma seisukoha ministeeriumide esitatud riiklike programmide vastavuse kohta käesoleva seaduse §-le 9.
2)Soolise võrdõiguslikkuse nõukogu töökord sätestatakse põhimääruses. Soolise võrdõiguslikkuse nõukogu põhimääruse kehtestab Vabariigi Valitsus.
3)Soolise võrdõiguslikkuse nõukogu koosseisu kinnitab Vabariigi Valitsus.
8. peatükk RAKENDUSSÄTTED
Eesti Teaduste Akadeemia seadus
§ 1. Seaduse ülesanne
Käesolev seadus sätestab Eesti Teaduste Akadeemia õigusliku seisundi, liikmete staatuse, juhtimise korralduse ja ülesanded.
§ 1^1. Haldusmenetluse seaduse kohaldamine
Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Akadeemia ülesanded
1)Eesti Teaduste Akadeemia (edaspidi Akadeemia), tuginedes oma liikmeskonna intellektuaalsele jõule, arendab ja esindab Eesti teadust. Akadeemia põhiline missioon on teadlaste ühendusena sõltumatult ja kõrge teadusliku professionaalsusega aidata kaasa Eesti teaduse ning riigi sotsiaalse ja majandusliku arengu küsimuste lahendamisele.
2)Oma ülesannete täitmiseks Akadeemia:
1)algatab, korraldab ja koordineerib teadusuuringuid;
2)arendab rahvusvahelist teaduslikku koostööd;
3)kirjastab teaduslikke väljaandeid;
4)aitab kaasa uute teadlaspõlvkondade ettevalmistamisele;
5)korraldab teaduslikke nõupidamisi ja konverentse;
6)viib läbi teadustööde konkursse ja määrab auhindu;
7)määrab stipendiume ja uurimistoetusi teadlastele ja üliõpilastele;
8)nõustab Riigikogu, Vabariigi Valitsust ja riigiasutusi ning annab neile soovitusi;
9)osaleb teadus- ja arendustegevust puudutavate õigusaktide ettevalmistamises;
10)osaleb oma esindajate kaudu teiste teadus- ja arendusasutuste ning sihtasutuste töös kooskõlas nende tegevust reguleerivate õigusaktidega;
11)esitab arvamusi Eesti teaduse korralduse ning teadus- ja arendustegevuse finantseerimise kohta;
12)aitab kaasa teadlaste loomingulise potentsiaali realiseerimisele ja kaitseb nende õigusi.
§ 3. Akadeemia õiguslik seisund
1)Akadeemia on avalik-õiguslik juriidiline isik, kes tegutseb käesoleva seaduse, teadus- ja arendustegevuse korralduse seaduse, oma põhikirja ja teiste õigusaktide alusel.
2)Akadeemia on autonoomne, mis seisneb õiguses iseseisvalt:
1)kehtestada oma põhikiri;
2)valida oma liikmed;
3)määrata oma organisatsiooniline struktuur niivõrd, kuivõrd see ei ole reguleeritud käesoleva seadusega;
4)valida oma tegevuse suunad, viisid ja koostööpartnerid;
5)otsustada oma vara ja vahendite kasutamise ja käsutamise üle kooskõlas seadusega;
6)otsustada oma tegevuse tulemuste kasutamise üle, kui seda ei piira seadus või leping.
3)Akadeemia põhikirja ja selles tehtavad muudatused kinnitab üldkogu ning registreerib Haridus- ja Teadusministeerium. Põhikiri ja selle muudatused jõustuvad nende registreerimise hetkest.
4)Akadeemia lõpetatakse seadusega.
2. peatükk AKADEEMIA LIIKMESKOND
§ 4. Akadeemia koosseis
1)Akadeemia liikmeskonna moodustavad akadeemikud ja välisliikmed. Kuuluvus Akadeemia liikmeskonda on eluaegne.
2)Akadeemikute piirarv on 60, kusjuures piirarvu sisse ei arvata üle seitsmekümne viie aasta vanuseid akadeemikuid. Akadeemia välisliikmete arvu määrab üldkogu.
§ 5. Akadeemikud
1)Akadeemikuks valitakse Eesti kodanikest teadlasi, kes on oluliselt arendanud teadust oma valdkonnas. Akadeemikuks võib valida ka väljapaistvaid kirjandus- ja kunstitegelasi, kes on andnud olulise panuse Eesti vaimukultuuri.
2)Akadeemikud valib üldkogu kandidaatide seast, kelle esitamise õigus on akadeemikutel, Eesti teadusasutustel ja -seltsidel ning loomeliitudel ja -ühendustel. Valimise protseduur ja tingimused sätestatakse Akadeemia põhikirjas.
3)Akadeemiku ülesandeks on:
1)edendada isikliku loova töö kaudu teadust, tehnikat, kirjandust või kunsti oma valdkonnas;
2)võtta osa teaduse, kultuuri ja sotsiaal-majanduslike arengukavade kujundamisest Eestis;
3)osaleda haritlaste ettevalmistamisel;
4)aidata kaasa teaduse, kultuuri ja hariduse väärtustamisele Eestis;
5)olla vastavalt oma erialale Akadeemia ühe osakonna liige ning võtta osa üldkogu ja oma osakonnakogu istungitest.
4)Akadeemikul on õigus:
1)võtta osa Akadeemia juhatuse ja kõigi osakonnakogude koosolekutest;
2)esitada Akadeemia üldkogule, juhatusele ja oma osakonnakogule arutamiseks teaduslikke ja teaduslik-organisatsioonilisi küsimusi;
3)saada teavet Akadeemia üldkogu ja juhatuse otsuste kohta ning Akadeemia poolt Riigikogule, Vabariigi Valitsusele ning teadus- ja arendusasutustele ametlikult esitatud seisukohtadest, samuti saada teavet muudest Akadeemia tegevust puudutavatest olulistest küsimustest;
4)olla valitud mis tahes juhtivale ametikohale Akadeemias;
5)tutvustada ning esitada üldsusele ja riigiasutustele oma seisukohti teadust ja ühiskonda puudutavates küsimustes.
5)Akadeemia ja oma ülesannete täitmisega seotud kulude katteks saavad akadeemikud Akadeemia rahalistest vahenditest makstavat eluaegset akadeemikutasu üldkogu kehtestatud alustel ja korras. Akadeemikutasu maksmist toetatakse riigieelarves sihtotstarbeliselt eraldatud vahenditest Haridus- ja Teadusministeeriumi eelarve kaudu.
6)Akadeemikutasude maksmiseks riigieelarvest eraldatava toetuse piirmäära kehtestab Vabariigi Valitsus määrusega.
§ 6. Välisliikmed
Akadeemia välisliikmeteks valitakse välismaa teadlasi, kellel on väljapaistvaid saavutusi oma valdkonnas ja kes on oma teadustöö kaudu seotud Eestiga. Välisliikmete valimise protseduur ja kandidaatide esitamise kord ning välisliikmete õigused ja ülesanded sätestatakse Akadeemia põhikirjas.
3. peatükk JUHTIMINE
§ 7. Juhtimise korraldus
1)Akadeemial on kollegiaalsed juhtimisorganid ja liikmeskonna seast valitud juhid.
2)Akadeemia kollegiaalsed juhtimisorganid on üldkogu ja juhatus.
3)Akadeemia liikmeskonnast valitud juhid on president, asepresidendid ja peasekretär, kes juhivad Akadeemia tegevust vastavalt käesolevas seaduses ja Akadeemia põhikirjas sätestatud pädevusele ja tööjaotusele.
§ 8. Üldkogu
1)Akadeemia kõrgeim juhtimisorgan on üldkogu, mille moodustavad kõik Eesti Teaduste Akadeemia akadeemikud.
2)Üldkogu:
1)kinnitab Akadeemia põhikirja ja teeb selles muudatusi;
2)kinnitab muud Akadeemia tegevust reguleerivad alusdokumendid ja neis tehtavad muudatused;
2^1)otsustab Akadeemia asutuse loomise;
3)kinnitab Akadeemia struktuuri ning Akadeemia asutuste põhimäärused;
4)valib akadeemikud ja Akadeemia välisliikmed;
5)valib Akadeemia presidendi, asepresidendid, peasekretäri ja teised juhatuse liikmed;
6)kuulab ära ja kinnitab Akadeemia tegevuse aastaaruande ja eelarve täitmise aruande;
6^1)võtab vastu Akadeemia eelarve ja finantsplaani;
7)annab hinnanguid teadussuundade olukorrale Eestis ning teeb ettepanekuid nende arendamise kohta;
8)võtab vastu seisukohti Eesti riigi sotsiaalset ja majanduslikku arengut puudutavates küsimustes, edastades need Riigikogule ja Vabariigi Valitsusele;
9)kuulab teadusettekandeid;
9^1)kehtestab akadeemikutasu maksmise alused ja korra;
10)otsustab presidendi või juhatuse poolt läbiarutamiseks ja seisukoha võtmiseks esitatud teisi küsimusi, mis käesoleva seaduse ja Akadeemia põhikirja alusel kuuluvad üldkogu pädevusse.
3)Üldkogu istungid on korralised ja erakorralised. Istungid kutsub kokku president, tema äraolekul asepresident. Üldkogu korraline istung kutsutakse kokku vähemalt kaks korda aastas. Üldkogu erakorraline istung kutsutakse kokku, kui seda peab vajalikuks president või kui seda nõuab juhatuse enamus, üks osakonnakogudest või vähemalt üks neljandik kõigist akadeemikuist.
4)Üldkogu istungi kokkukutsumis- ja töökord kehtestatakse Akadeemia põhikirjaga.
§ 9. Juhatus
1)Juhatus on Akadeemia kollegiaalne juhtimisorgan üldkogu istungite vaheaegadel.
2)Juhatusse kuuluvad president, asepresidendid, peasekretär, osakonnajuhatajad ja üldkogu poolt akadeemikute hulgast valitud liikmed.
3)Juhatus:
1)tagab üldkogu otsuste elluviimise;
2)valmistab ette üldkogule esitatavad küsimused;
3)kuulutab välja teadustööde konkursse ja määrab auhindu;
4)kuulutab välja ja määrab uurimistoetusi ning stipendiume teadlastele ja üliõpilastele;
4^1)kuulutab välja uurija-professori valimise konkursi ja valib uurijaprofessorid;
5)otsustab Akadeemia astumise rahvusvahelistesse organisatsioonidesse;
6)otsustab Akadeemia vara kasutamise seadusega sätestatud piires;
7)kinnitab Akadeemia kantselei ja selle struktuuriüksuste põhimäärused ning nende aruanded;
8)moodustab alalisi või ajutisi komisjone küsimuste lahendamiseks konkreetsetes teadusvaldkondades;
9)täidab muid Akadeemia tegevuseks vajalikke ülesandeid.
4)Juhatuse istungid toimuvad vastavalt vajadusele, kuid mitte harvem kui kord kvartalis. Istungite töökord määratakse reglemendiga, mille kinnitab üldkogu.
5)Juhatuse otsus jõustub pärast presidendi poolt allakirjutamist. Kui president keeldub juhatuse otsusele alla kirjutamast, antakse küsimus üldkogu otsustada.
6)Juhatus on aruandekohustuslik üldkogu ees.
§ 10. President
1)President on Akadeemia üldjuht, kes esindab Akadeemiat suhetes teiste isikutega. Ta kannab vastutust Akadeemia üldise arengu, tema põhikirjajärgse tegevuse ning Akadeemia vara ja vahendite õiguspärase ja otstarbeka kasutamise eest. President on aruandekohustuslik üldkogu ees.
2)Presidendi valib üldkogu akadeemikute hulgast salajasel hääletamisel viieks aastaks. Valimise kord sätestatakse Akadeemia põhikirjas. Sama akadeemikut ei saa presidendiks valida järjestikku rohkem kui kaheks ametiajaks.
3)Presidendiga sõlmib ja lõpetab Akadeemia nimel tähtajalise töölepingu üldkogu poolt volitatud akadeemik.
4)Presidenti asendab asepresident põhikirjas sätestatud korras.
§ 11. Asepresidendid
1)Asepresident juhib presidendi määratud töövaldkonda. Asepresident võib ühtlasi täita osakonnajuhataja ülesandeid.
2)Asepresidentide arvu määrab üldkogu.
3)Asepresidendi valib üldkogu akadeemikute hulgast salajasel hääletamisel viieks aastaks. Valimise kord sätestatakse Akadeemia põhikirjas. Sama akadeemikut ei saa asepresidendiks valida järjestikku rohkem kui kaheks ametiajaks.
4)Akadeemia asepresidendiga sõlmib ja lõpetab Akadeemia nimel tähtajalise töölepingu president.
5)Asepresident on aruandekohustuslik üldkogu ja presidendi ees.
§ 12. Peasekretär
1)Peasekretär korraldab Akadeemia kantselei kaudu Akadeemia asjaajamist ja finantstegevust, sõlmib ja lõpetab Akadeemia nimel töölepingud osakondade ja Akadeemia kantselei töötajate ning Akadeemia asutuste juhtidega, samuti täidab teisi ülesandeid vastavalt üldkogu ja juhatuse otsustele.
2)Peasekretäri valib üldkogu akadeemikute hulgast salajasel hääletamisel viieks aastaks. Valimise kord sätestatakse Akadeemia põhikirjas. Sama akadeemikut ei saa peasekretäriks valida järjestikku rohkem kui kaheks ametiajaks.
3)Peasekretäriga sõlmib ja lõpetab Akadeemia nimel tähtajalise töölepingu president.
4)Peasekretär on aruandekohustuslik üldkogu ja presidendi ees.
4. peatükk STRUKTUUR
§ 13. Struktuur
Akadeemia struktuuri moodustavad:
1)osakonnad;
2)kantselei;
3)asutused.
§ 14. Osakonnad
1)Osakond ühendab vastava teadusvaldkonna akadeemikuid, välisliikmeid ja Akadeemia asutusi koostöös teiste sama valdkonna teadus- ja arendusasutuste ning teadusseltsidega.
2)Teadusvaldkonnad, kus osakonnad moodustatakse, otsustab üldkogu.
3)Akadeemikute ja välisliikmete kuuluvuse osakondadesse kinnitab juhatus.
4)Osakond koordineerib Akadeemia teaduslikku ja teaduslik-organisatsioonilist tegevust oma valdkonnas. Osakonna tegevuse alused kehtestatakse osakonna põhimäärusega, mille kinnitab üldkogu.
§ 15. Osakonna juhtimine
1)Osakonna tegevust juhivad osakonnakogu ja osakonnajuhataja.
2)Osakonnakogu moodustavad kõik osakonda kuuluvad akadeemikud. Osakonnakogu ülesanded ja tegutsemise kord sätestatakse osakonna põhimäärusega.
3)Osakonnakogu valib osakonnajuhataja osakonda kuuluvate akadeemikute hulgast salajasel hääletamisel viieks aastaks. Valimise kord sätestatakse osakonna põhimäärusega. Sama akadeemikut ei saa osakonnajuhatajaks valida järjestikku rohkem kui kaheks ametiajaks.
4)Osakonnajuhataja on aruandekohustuslik juhatuse ja presidendi ees.
§ 16. Akadeemia kantselei
1)Akadeemia asjaajamist ja finantstegevust, samuti muud tegevust vastavalt üldkogu ja juhatuse otsustele korraldab Akadeemia kantselei, mis töötab peasekretäri juhtimisel juhatuse kinnitatud põhimääruse järgi.
2)Akadeemia kantselei struktuuri ja ametikohad kinnitab juhatus.
§ 17. Akadeemia asutused
1)Akadeemia võib üldkogu otsusel moodustada asutusi, millel on oma eelarve ja pangaarve ning mille funktsioonid ja tegutsemise alused kehtestatakse asutuse põhimääruses.
2)Akadeemia asutuse põhimääruse kinnitab Akadeemia üldkogu ja see registreeritakse Haridus- ja Teadusministeeriumis.
3)Akadeemia asutust juhib direktor, kellega sõlmib Akadeemia nimel tähtajalise töölepingu peasekretär. Teaduslikke funktsioone täitva asutuse direktor valitakse kuni viieks aastaks ning tema nõuandva organina moodustatakse asutuse nõukogu. Direktori valimise ning nõukogu moodustamise kord sätestatakse Akadeemia põhikirjas.
4)Akadeemia asutus annab oma tegevusest aru Akadeemia presidendile, kes teostab järelevalvet asutuse tegevuse üle.
5)Akadeemia ja akadeemia asutused registreeritakse riigi- ja kohaliku omavalitsuse asutuste riiklikus registris selle registri põhimääruses sätestatud korras.
§ 18. Akadeemiaga assotsieerunud asutused ja seltsid
Akadeemiaga võivad assotsieeruda tema struktuuri mittekuuluvad teadus-, arendus- ja kultuuriasutused ning teadusseltsid, kelle tegevus ja eesmärgid on kooskõlas Akadeemia tegevuse ja eesmärkidega. Assotsieerunud asutuse või seltsi ja Akadeemia suhted, vastastikused õigused ja kohustused sätestatakse Akadeemia põhikirjas ja assotsiatsioonilepingus.
5. peatükk VARA JA FINANTSEERIMINE
§ 19. Akadeemia vara
3)Akadeemial on õigus omada vara, mis oli Akadeemia omandis enne 1940. aasta 16. juunit.
5)Akadeemiale kuuluvat kinnisvara võõrandada ja laenu võtta on Akadeemial õigus Vabariigi Valitsuse loal.
6)Akadeemial ei ole õigust anda laenu, osutada sponsortoetust või olla äriühingu aktsionär või osanik.
7)Akadeemial on õigus anda uurimistoetusi ja stipendiume ning toetada käesoleva seaduse §-s 18 nimetatud asutusi ja seltse nende põhikirjalises tegevuses.
8)Käesolevas paragrahvis sätestatu ei piira Akadeemia õigusvõimet.
§ 20. Finantseerimine
1)Akadeemia tegevust finantseeritakse riigieelarvest ja muudest allikatest. Akadeemia riigieelarvelise finantseerimise maht määratakse vastava aasta riigieelarves Haridus- ja Teadusministeeriumi valitsemisala kuludes.
2)Akadeemial on õigus osutada teistele isikutele oma põhikirjalisest tegevusest tulenevaid tasulisi teenuseid, millest saadud tulu läheb Akadeemia eelarvesse.
3)Akadeemia rahalisi vahendeid käsutavad president ja peasekretär Akadeemia üldkogu kehtestatud tingimustel ja korras.
4)Akadeemia teadus- ja arendusasutuse infrastruktuuri kulud kaetakse riigieelarvest selleks Akadeemiale sihtotstarbeliselt ettenähtud vahenditest.
§ 21. Eelarve
1)Akadeemia kõigi tulude ja kulude kohta koostatakse tasakaalus eelarve, mis peab vastama Akadeemia finantsplaanile, riigieelarve seaduse §-s 6 esitatud eelarvepositsiooni reeglitele, §-s 10 esitatud netovõlakoormuse reeglile ning § 11 alusel kehtestatud piirangutele.
2)Riigieelarveväliselt laekunud tulud jaotatakse Akadeemia eelarve järgi üldistel alustel, kui seda ei piira seadus või laekuvate tulude kasutamise kohta seatud eritingimused.
§ 21^1. Akadeemia finantsplaan
1)Akadeemia koostab igal aastal finantsplaani, mis on aluseks Akadeemia eelarve koostamisel.
2)Finantsplaan koostatakse ja esitatakse riigieelarve seaduse §-s 12 sätestatud nõuete kohaselt.
§ 22. Kontroll ja aruandlus
1)Akadeemia peab oma varade ja vahendite kasutamise kohta raamatupidamise ja statistilist arvestust seadusega kehtestatud korras.
2)Akadeemiale eraldatud riigieelarveliste vahendite kasutamist kontrollib Rahandusministeerium. Riigikontroll kontrollib Eesti Teaduste Akadeemia tegevust vastavalt Riigikontrolli seadusele.
3)Riiklikku järelevalvet Akadeemia tegevuse üle teostab Haridus- ja Teadusministeerium.
4)Akadeemia annab oma tegevusest aru seaduses või seaduse alusel sätestatud mahus ja korras.
6. peatükk SEADUSE RAKENDAMINE
§ 23. Üleminek
1)Akadeemia president tagab Akadeemia põhikirja vastavusse viimise käesoleva seadusega kuue kuu jooksul käesoleva seaduse jõustumisest.
2)Enne käesoleva seaduse jõustumist Akadeemias moodustatud otsustuskogud ja valitud isikud tegutsevad valimisperioodi lõpuni, kui vahepeal jõustunud põhikiri ei näe ette teisiti.
3)Olemasolevate riigi teadus- ja arendusasutuste ühinemisel ja ümberkujundamisel Teaduste Akadeemia asutusteks lähtutakse teadus- ja arendustegevuse korralduse seaduse § 21 lõikest 2.
4)Vabariigi Valitsus annab Akadeemia valduses ja kasutuses oleva vara Akadeemia omandisse kuue kuu jooksul käesoleva seaduse jõustumisest.
5)Vabariigi Valitsus annab oma määrusega hiljemalt ühe aasta jooksul pärast käesoleva seaduse jõustumist Akadeemiale tasuta üle sellise enne 1940. aasta 16. juunit Akadeemia omandis olnud vara, mida Akadeemia taotleb ja mida on Akadeemia omandisse võimalik üle anda ning mis on Akadeemiale vajalik tema põhikirjas sätestatud ülesannete täitmiseks.Kultuuriväärtuste väljaveo, ekspordi ja sisseveo seadus
§ 1. Seaduse reguleerimisala
1)Käesolev seadus sätestab kultuuriväärtuse väljaveo loa menetlemise, asjale ekspertiisi tegemise ja asja või kultuuriväärtuse ekspertiisi suunamise, tolliformaalsused kultuuriväärtuste ekspordil ja vastutuse käesoleva seaduse rikkumise eest ning riikliku järelevalve teostamise korralduse.
2)Käesolevas seaduses reguleerimata küsimustes juhindutakse tollialastest õigusaktidest Euroopa Parlamendi ja nõukogu määruse (EL)nr 952/2013, millega kehtestatakse liidu tolliseadustik (ELT L 269, 10.10.2013, lk 1–101)(edaspidi tolliseadustik), tähenduses.
3)Käesolevat seadust ei kohaldata:
1)kultuuriväärtuse taasväljaveole ja transiidile;
3)kultuuriväärtuseks olevale teosele, mida viib Eestist välja või ekspordib selle autor.
3^1)Käesolevas seaduses kasutatakse mõisteid „reeksport” ja „transiit” tolliseadustiku tähenduses. Taasväljavedu käesoleva seaduse tähenduses on reeksport ja eelnevalt Eesti territooriumile toimetatud kultuuriväärtuse väljavedu teise Euroopa Liidu liikmesriiki.
4)Käesolevas seaduses sätestatud haldusmenetlusele kohaldatakse haldusmenetluse seadust, arvestades käesoleva seaduse erisusi.
§ 2. Kultuuriväärtus
1)Käesoleva seaduse mõistes on kultuuriväärtused järgmised ajaloolise, arheoloogilise, etnograafilise, kunstilise, teadusliku või muu kultuurilise väärtusega asjad:
1)Eestis asuvad hooned või nende osad ning arhitektuuridetailid ja manused, mis on vanemad kui 75 aastat;
2)arheoloogilised leiud, mündiaarded ja nende osad, mis pärinevad ajast enne 1721. aastat;
3)Eesti kultuuriruumiga seotud sakraalkunsti teosed või sakraalesemed, mis on valmistatud enne 1945. aastat, ja sakraaltrükised, mis on vanemad kui 100 aastat;
4)Eestis enne 1945. aastat valmistatud väärismetalli sisaldavad ehted ja unikaalesemed, välja arvatud sellised esemed, mille laadist on võimalik tuletada, et need on isiklikuks või perekondlikuks kasutamiseks;
5)Eesti sportlaste poolt enne 1945. aastat võidetud spordivõistluste autasud (auhinnad, medalid, diplomid)ning Eesti sportlaste poolt võidetud rahvusvaheliste tiitlivõistluste, olümpiamängude, maailma- ja Euroopa meistrivõistluste autasud (auhinnad, medalid, diplomid);
6)Eesti etnograafilised esemed, sealhulgas rahvarõivad ja nende juurde kuuluvad ehted, mis pärinevad ajast enne 1945. aastat;
7)eesti kunstnike enne 1945. aastat piiratud koguses valmistatud või unikaalsed tarbekunsti teosed;
8)eesti kunstnike enne 1945. aastat valmistatud kujutava kunsti teosed;
9)Eesti filateelia ja fotograafia (sealhulgas negatiivid)kollektsioonid või nende osad, samuti alla 200 000 tiraažiga üksikmargid, mis on vanemad kui 60 aastat;
10)Eestis ilmunud ja Eesti kultuuriruumiga seotud trükised, mis on ilmunud enne 1850. aastat, samuti Eesti kultuuriruumiga seotud käsikirjad, kirjavahetused, päevikud ja muu kultuurilooliselt oluline ainueksemplariline materjal sõltumata selle vanusest;
11)Eesti kultuurilooga seotud filmid, helisalvestised või muu tehniliselt salvestatud materjal originaalkandjatel, mis on vanemad kui 50 aastat;
12)Eestis enne 1950. aastat valmistatud muusikainstrumendid;
13)Eestis enne 1945. aastat valmistatud mööbel ja Eestis eritellimusel valmistatud unikaalmööbel, mis on vanem kui 50 aastat;
14)külmrelvad ning tulirelvad ja nende olulised osad, mis on valmistatud enne 1945. aastat;
15)mootorsõidukid ja auto kered, samuti militaartehnika, mis on vanemad kui 50 aastat, välja arvatud sellised, mis on toodud Eestisse pärast 1991. aasta 20. augustit;
16)Eestis ehitatud veesõidukid ja nende osad, nende last ning muu sisu, mis pärinevad ajast enne 1945. aastat, samuti Eesti Vabariigi jurisdiktsioonialustelt aladelt leitud veesõidukid ja nende osad, nende last ning muu sisu, mis pärinevad ajast enne 1945. aastat.
2)Kultuuriväärtus käesoleva seaduse tähenduses on ka muinsuskaitseseaduse alusel kultuurimälestiseks tunnistatud asi (edaspidi mälestis)või ajutise kaitse alla võetud asi olenemata sellest, kas see asi on nimetatud käesoleva paragrahvi lõikes 1.
3)Kultuuriväärtuste nomenklatuuri kehtestab valdkonna eest vastutav minister määrusega.
§ 3. Kultuuriväärtuse väljavedu ja eksport
1)Kultuuriväärtuse väljavedu käesoleva seaduse tähenduses on kultuuriväärtuse Eestist väljaviimine teise Euroopa Liidu liikmesriiki.
2)Kultuuriväärtuse eksport käesoleva seaduse tähenduses on kultuuriväärtuse Eestist väljaviimine väljaspool Euroopa Liidu tolliterritooriumi asuvasse riiki.
3)Lisaks käesolevas seaduses sätestatud nõuetele järgitakse kultuuriväärtuse eksportimisel nõudeid, mis on sätestatud nõukogu määruses (EMÜ)nr 3911/92 kultuuriväärtuste ekspordi kohta (EÜT L 395, 31.12.1992, lk 1–5)(edaspidi ühenduse määrus), komisjoni määruses (EMÜ)nr 752/93, millega kehtestatakse rakendussätted ühenduse määrusele (EÜT L 77, 31.03.1993, lk 422–424), ja teistes ühenduse määruse rakendusaktides.
4)Kui Eestist soovitakse eksportida kultuuriväärtust, mis vastab nii käesoleva seaduse §-s 2 sätestatud tingimustele kui ka ühenduse määruses esitatud tingimustele, taotletakse ühenduse määruse alusel väljastatavat luba.
§ 4. Väljaveoluba
1)Isik võib kultuuriväärtuse Eestist välja viia või eksportida Muinsuskaitseameti väljastatud asjakohase loa alusel (edaspidi väljaveoluba), mille ta kultuuriväärtuse ekspordi korral esitab tolliametnikule. Tolliametnik võib riski hindamisele tuginedes küsida väljaveoluba ka väljaveo korral.
2)Väljaveoluba on alaline või ajutine. Ajutise väljaveo või ekspordi korral on isikul kohustus kultuuriväärtus Eestisse tagasi tuua. Kui käesolevas seaduses ei ole sätestatud teisiti, mõistetakse väljaveoloa all nii alalist kui ka ajutist väljaveoluba.
3)Mälestise või ajutise kaitse alla võetud asja võib Eestist välja viia või eksportida üksnes ajutiselt.
4)Väljaveoluba on ühekordne luba, välja arvatud käesoleva seaduse §-s 11 nimetatud juhul.
5)Kultuuriväärtuse väljaveoloa vormi kinnitab valdkonna eest vastutav minister määrusega.
§ 5. Kultuuriväärtuse sissevedu ja taasväljavedu
1)Kultuuriväärtuse sisseveo korral luba ei nõuta.
2)Kultuuriväärtuse taasväljaveo korral ei pea kultuuriväärtuse väljavedajal olema väljaveoluba, kui isik tõendab tolliametnikule, et on kultuuriväärtuse Eestisse välisriigist ajutiselt sisse toonud.
2. peatükk VÄLJAVEOLOA MENETLEMINE NING EKSPERTIIS JA ANDMETE KOGUMINE
§ 6. Väljaveoloa taotlemine
1)Väljaveoloa taotlemisel esitatakse Muinsuskaitseametile järgmised dokumendid:
1)avaldus;
2)väljaveetavate või eksporditavate kultuuriväärtuste nimekiri;
3)Muinsuskaitseameti nõudmisel kultuuriväärtuse fotod ning dokumendid, mis tõendavad isiku õigust kultuuriväärtust vallata ja Eestist välja viia või eksportida.
2)Väljaveoloa taotluse läbivaatamise ja väljaveoloa andmise või sellest keeldumise eest käesoleva seaduse § 16 lõikes 4 ja § 17 lõikes 3 sätestatud juhul tasutakse riigilõiv riigilõivuseaduses sätestatud määra järgi. Käesoleva seaduse §-s 12 sätestatud teatise väljastamisel riigilõivu ei tasuta.
§ 7. Ekspertiis
1)Muinsuskaitseamet teeb ekspertiisi asjale, mille kohta taotletakse väljaveoluba.
2)Ekspertiisi eesmärk on välja selgitada, kas asi on kultuuriväärtus käesoleva seaduse tähenduses. Ekspertiisi ei tehta muuseumikogusse kuuluvale museaalile, mälestisele või ajutise kaitse alla võetud asjale.
3)Ekspertiisi kohta koostatakse kirjalik ekspertiisiakt.
4)Ekspertiis tehakse asja asukohas, kui seda ei ole võimalik teha Muinsuskaitseametis.
5)Ekspertiisi tegemisse võib Muinsuskaitseamet kaasata eksperte või moodustada selleks ekspertide komisjoni, kuhu kuuluvad ajaloo-, arheoloogia-, etnoloogia-, arhitektuuri- ja restaureerimisspetsialistid ning kunsti- ja teadusajaloo ja teised spetsialistid.
6)Ekspertiis tehakse väljaveoloa taotleja juuresolekuta. Väljaveoloa taotleja võib kaasata ekspertiisi käigus tekkinud küsimuste lahendamisse.
§ 8. Väljaveoloa andmine või sellest keeldumine
1)Ekspertiisiakti või käesoleva seaduse §-s 6 loetletud dokumentide alusel teeb Muinsuskaitseamet 15 tööpäeva jooksul käesoleva seaduse §-s 6 nimetatud dokumentide saamise päevast arvates kirjaliku otsuse väljaveoloa andmise või sellest keeldumise kohta. Muinsuskaitseamet võib otsuse tegemise tähtaega mõjuvatel põhjustel pikendada, teavitades sellest väljaveoloa taotlejat.
2)Muinsuskaitseamet võib keelduda väljaveoloa andmisest järgmistel alustel:
1)kultuuriväärtus on haruldane või sellel on reaalne võimalus muutuda haruldaseks;
2)kultuuriväärtus on osa kogumist, kollektsioonist või mälestisest ning osa lahutamine tervikust võib tervikut kahjustada või rikkuda;
3)kultuuriväärtus on seotud Eesti ajaloo olulise protsessi, sündmuse või isikuga;
4)esineb muu eriline põhjus;
5)tasumata on riigilõiv.
3)Muinsuskaitseamet annab väljaveoloa, arvestamata käesoleva paragrahvi lõike 2 punktides 1–4 sätestatud keeldumise aluseid, kui:
1)kultuuriväärtust soovitakse Eestist ajutiselt välja viia selle konserveerimiseks, restaureerimiseks, remontimiseks, uurimiseks või eksponeerimiseks mitte kauemaks kui üheks aastaks, välja arvatud käesoleva seaduse §-s 11 sätestatud juhul;
2)kultuuriväärtus kuulub välisriiki alaliselt elama asuva isiku kodusesse majapidamisse kuuluvate asjade hulka;
3)välisriigis elav isik pärib väljaveetava kultuuriväärtuse või see kuulub talle ühisvara jagamise tulemusena.
4)Väljaveoluba väljastatakse kolmes eksemplaris, millest üks jääb Muinsuskaitseametile ja kaks väljastatakse väljaveoloa taotlejale.
§ 9. Väljaveoloa kehtivus ja kehtivusaja pikendamine
1)Väljaveoluba kehtib kuni üks aasta loa väljastamise päevast arvates, välja arvatud käesoleva seaduse §-s 11 nimetatud juhul.
2)Väljaveoloa kehtivusaja pikendamiseks esitatakse Muinsuskaitseametile kirjalik avaldus vähemalt 15 tööpäeva enne loa kehtivusaja lõppu. Muinsuskaitseamet kohaldab väljaveoloa kehtivusaja pikendamisele või pikendamisest keeldumisele käesoleva seaduse §-s 8 sätestatud nõudeid.
§ 10. Vaidlustamine
Väljaveoloa andmisest või väljaveoloa kehtivusaja pikendamisest keeldumise otsuse peale on isikul õigus esitada kaebus halduskohtule halduskohtumenetluse seadustikus sätestatud korras.
§ 11. Väljaveoloa andmine kuni viieks aastaks
1)Muinsuskaitseamet võib anda ajutise väljaveoloa kuni viieks aastaks:
1)muuseumile muuseumikogusse ja muule asutusele nende alalisse kollektsiooni kuuluva kultuuriväärtuse puhul, mida soovitakse korduvalt Eestist välja viia või eksportida selle eksponeerimiseks teises riigis;
2)kultuuriväärtust kasutavale või eksponeerivale isikule või asutusele kultuuriväärtuse puhul, mida soovitakse korduvalt Eestist välja viia või eksportida selle kasutamiseks või eksponeerimiseks teises riigis.
2)Muinsuskaitseamet võib anda ajutise väljaveoloa kuni viieks aastaks juhul, kui ta on veendunud, et käesoleva paragrahvi lõikes 1 nimetatud asutus või isik suudab täielikult tagada, et kultuuriväärtus tuuakse Eestisse tagasi heas seisukorras.
§ 12. Teatise väljastamine
1)Kui isik on esitanud Muinsuskaitseametile väljaveoloa taotluse ja ekspertiisi tulemusena tehakse kindlaks, et asi ei ole kultuuriväärtus käesoleva seaduse tähenduses, võib Muinsuskaitseamet väljastada väljaveoloa taotlejale asja väljaveo või ekspordi lihtsustamiseks asjakohase teatise.
2)Teatis väljastatakse kahes eksemplaris, millest üks antakse väljaveoloa taotlejale ja teine jääb Muinsuskaitseametile. Teatis kinnitatakse Muinsuskaitseameti pitseriga. Mõlemale teatise eksemplarile lisatakse vajaduse korral asja foto.
§ 13. Andmete kogumine
1)Muinsuskaitseamet peab arvestust väljaantud väljaveolubade, väljaveoloa saajate ning väljaveoloa alusel Eestist väljaviidud või eksporditud kultuuriväärtuste kohta.
§ 14. Teavitamiskohustus ja kultuuriväärtuse ülevaatamise võimaldamine
1)Kultuuriväärtuse ajutise väljaveo või ekspordi korral teavitab väljaveoloa taotleja kultuuriväärtuse tagasitoomisest Muinsuskaitseametit kümne tööpäeva jooksul arvates kultuuriväärtuse Eesti territooriumile sissetoomisest.
2)Kultuuriväärtuse omanik või valdaja on kohustatud võimaldama Muinsuskaitseametil kultuuriväärtus üle vaadata kas Muinsuskaitseametis või kultuuriväärtuse asukohas.
3. peatükk TOLLIFORMAALSUSED KULTUURIVÄÄRTUSE EKSPORDIL NING KULTUURIVÄÄRTUSE SUUNAMINE EKSPERTIISI VÄLJAVEO VÕI EKSPORDI KORRAL
§ 15. Kultuuriväärtuse ekspordi kord
1)Kultuuriväärtust võib eksportida rahvusvaheliseks liikluseks avatud piiripunkti kaudu, kus toll on alaliselt kohal.
2)Kultuuriväärtuse eksportimisel esitab deklarant eksporditolliasutuses tollile väljaveoloa kahes eksemplaris, mille tolliametnik märgistab tolliformaalsuste teostamise käigus. Väljaveoloa üks eksemplar säilitatakse tollideklaratsiooni lisadokumendina ning teine eksemplar tagastatakse selle esitajale. Reisija võib teostada tolliformaalsused eksporditolliasutuses või selles piiritolliasutuses, mille kaudu ta kultuuriväärtuse välja viib.
§ 16. Kultuuriväärtuse suunamine täiendavasse ekspertiisi
1)Kultuuriväärtus peab vastama saatedokumentidele ja väljaveoloale ning olema nende alusel täpselt identifitseeritav.
2)Kui tollil tekib kahtlus kultuuriväärtuse saatedokumentides või väljaveoloal märgitud andmete vastavuses kultuuriväärtusele, on tollil õigus see kultuuriväärtus kinni pidada ning suunata täiendavalt Muinsuskaitseameti ekspertiisi.
3)Muinsuskaitseamet teeb käesoleva paragrahvi lõikes 2 nimetatud täiendava ekspertiisi viie tööpäeva jooksul arvates kultuuriväärtuse ekspertiisi suunamisest. Muinsuskaitseamet võib ekspertiisi tegemise tähtaega mõjuvatel põhjustel pikendada.
4)Kui ekspertiisi tulemusena tehakse kindlaks, et saatedokumentides või väljaveoloal märgitud andmed ei vasta tolliläbivaatuseks esitatud kultuuriväärtusele, väljastatakse isikule väljaveoluba või keeldutakse sellest käesoleva seaduse §-s 8 sätestatud alustel.
§ 17. Asja suunamine ekspertiisi väljaveoloa puudumise korral
1)Kui isikul puudub väljaveoluba ning tollil tekib kahtlus, et väljaveetav või eksporditav asi võib olla kultuuriväärtus, on tollil õigus nimetatud asi kinni pidada ning suunata see Muinsuskaitseameti ekspertiisi.
2)Muinsuskaitseamet teeb käesoleva paragrahvi lõikes 1 nimetatud ekspertiisi viie tööpäeva jooksul arvates asja ekspertiisi suunamisest. Muinsuskaitseamet võib ekspertiisi tegemise tähtaega mõjuvatel põhjustel pikendada.
3)Kui ekspertiisi tulemusena tehakse kindlaks, et väljaveetav asi on kultuuriväärtus, väljastatakse isikule väljaveoluba või keeldutakse sellest käesoleva seaduse §-s 8 sätestatud alustel.
4. peatükk RIIKLIK JÄRELEVALVE
§ 18. Riiklik järelevalve
 Riiklikku järelevalvet käesoleva seaduse ja selle alusel kehtestatud õigusaktide nõuete täitmise üle teostavad:
1)Muinsuskaitseamet kultuuriväärtuse Eestisse tagasitoomise ja tagasitoomisest teavitamise kohustuse täitmise üle;
2)Maksu- ja Tolliamet kultuuriväärtuse saatedokumentide ja väljaveoloa vastavuse üle kultuuriväärtusele selle Eestist väljaveol ja ekspordil.
§ 18^1. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 32, 49, 50 ja 51 sätestatud riikliku järelevalve erimeetmeid korrakaitseseaduses sätestatud alusel ja korras.
§ 19. Ettekirjutuse vaidlustamine
5. peatükk VASTUTUS
§ 20. Kultuuriväärtuse moonutamine selle väljaveo eesmärgil
1)Väljaveoloa taotlemise eesmärgil kultuuriväärtuse vanuse või väärtuse varjamiseks selle füüsilise moonutamise eest –
 karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
 karistatakse rahatrahviga kuni 3200 eurot.
§ 21. Muinsuskaitseameti teavitamata jätmine
1)Käesoleva seaduse §-s 14 sätestatud Muinsuskaitseameti teavitamise kohustuse täitmata jätmise eest –
 karistatakse rahatrahviga kuni 100 trahviühikut.
2)Sama teo eest, kui selle on toime pannud juriidiline isik, –
 karistatakse rahatrahviga kuni 640 eurot.
§ 22. Kultuuriväärtuse tagasitoomise kohustuse täitmata jätmine ja mittekohane täitmine
§ 23. Menetlus
 Käesoleva seaduse §-des 20 ja 21 sätestatud väärtegude kohtuväline menetleja on Muinsuskaitseamet.
6. peatükk RAKENDUSSÄTTED
Kooseluseadus
§ 1. Kooselulepingu sõlmimise eeldused
1)Kooselulepingu võivad sõlmida kaks füüsilist isikut, kellest vähemalt ühe elukoht on Eestis.
2)Kooselulepingu võivad sõlmida teovõimelised täisealised isikud.
3)Piiratud teovõimega täisealine isik võib kooselulepingu sõlmida üksnes juhul, kui ta saab piisavalt aru kooselulepingu õiguslikest tagajärgedest. Kui isikule on määratud eestkostja, eeldatakse, et isik ei saa aru kooselulepingu õiguslikest tagajärgedest, välja arvatud juhul, kui eestkostja nimetamise määrusest tuleneb teisiti.
4)Kooselulepingu sõlmimise lubadus ei anna alust kooselulepingu sõlmimise nõudeks ega kahju hüvitamise nõudeks juhul, kui lubadust ei täideta. Käesoleva lõike esimeses lauses sätestatust kõrvalekalduv kokkulepe on tühine.
§ 2. Kooselulepingu sõlmimist välistavad asjaolud
1)Kooselulepingut ei või sõlmida isikute vahel, kellest vähemalt üks on kooselulepingu sõlmimise ajal abielus või registreeritud kooselus.
2)Omavahel ei või kooselulepingut sõlmida otsejoones üleneja ja alaneja sugulane.
3)Isik ei või kooselulepingut sõlmida enda õe, venna, poolõe või poolvennaga.
4)Käesoleva paragrahvi lõigetes 2 ja 3 sätestatu kehtib ka siis, kui isikute sugulussuhe on ühe isiku lapsendamise tagajärjel lõppenud.
5)Kooselulepingut ei või omavahel sõlmida isikud, kelle käesoleva paragrahvi lõigetes 2 ja 3 nimetatud sugulussuhe põhineb lapsendamisel.
§ 3. Kooselulepingu sõlmimise kord
1)Kooseluleping sõlmitakse notariaalselt tõestatud vormis.
2)Kooseluleping sõlmitakse isiklikult ühel ajal kohal viibides. Kooselulepingu sõlmimise tahteavaldus ei või olla tingimuslik.
3)Notar kontrollib kooselulepingu sõlmimise eeldusi ja takistusi. Notar ei või toimingut teha, kui on alust eeldada, et esineb kooselulepingu kehtetuks tunnistamise või tühisuse alus.
4)Notar annab kooselulepingu kohta andmed rahvastikuregistrisse käesolevas seaduses ja rahvastikuregistri seaduses sätestatud korras ning teeb registreeritud elukaaslaste varaliste õiguste kohta abieluvararegistrisse kanded käesolevas seaduses ja abieluvararegistri seaduses sätestatud korras.
§ 3^1. Kooselulepingu kanne
 Kooselulepingu sõlmimise kohta annab notar rahvastikuregistrisse järgmised andmed:
1)mõlema registreeritud elukaaslase isikunimi ja isikukood;
2)kooselulepingu sõlmimisel valitud uus perekonnanimi;
3)kooselulepingu sõlmimise kuupäev ja koht;
4)notari ametitoimingu number;
5)kooselulepingu tõestanud notari nimi.
2. jagu Kooselulepingu kehtetus
§ 4. Kooselulepingu kehtetuks tunnistamise alused
1)Kooseluleping tunnistatakse kehtetuks, kui:
1)kooselulepingut sõlmides on rikutud nõuet elukoha, täisealisuse või teovõime kohta;
2)esineb käesoleva seaduse § 2 lõigetes 1–5 sätestatud kooselulepingu sõlmimist välistav asjaolu;
3)kooselulepingut sõlmides on rikutud käesoleva seaduse § 3 lõikes 2 ettenähtud korda;
4)vähemalt ühel kooselulepingut sõlmida soovival isikul oli kooselulepingu sõlmimise ajal vaimutegevuse ajutine häire või ta oli muul põhjusel otsusevõimetu;
5)kooseluleping on sõlmitud pettuse, ähvarduse või vägivalla mõjul, sealhulgas poole terviseseisundit või muid isiklikke asjaolusid varjates, kui see asjaolu on kooselulepingu sõlmimise seisukohalt oluline.
2)Kooselulepingu sõlmimise kehtetuks tunnistamist ei ole õigus nõuda, kui pool on varjanud oma varalist seisundit.
§ 5. Kooselulepingu kehtetuks tunnistamisest keeldumise alused
 Kooselulepingut ei tunnistata kehtetuks, kui:
1)on rikutud elukoha nõuet, kuid kooselulepingu kehtetuks tunnistamise ajaks on vähemalt ühe registreeritud elukaaslase elukoht Eestis;
2)on rikutud täisealisuse nõuet, kuid registreeritud elukaaslane kiidab täisealiseks saades kooselulepingu heaks;
3)on rikutud teovõime nõuet, kuid täisealine registreeritud elukaaslane, kelle teovõime oli kooselulepingu sõlmimise ajal piiratud, kiidab pärast teovõime taastumist kooselulepingu heaks;
4)otsusevõimetuse seisundis kooselulepingu sõlminud registreeritud elukaaslane kiidab pärast otsusevõime taastumist kooselulepingu heaks.
§ 5^1. Hagi esitamise õigus
1)Kooselulepingu kehtetuks tunnistamise hagi võib esitada:
1)käesoleva seaduse § 4 lõike 1 punktide 1–5 alusel kumbki registreeritud elukaaslane;
2)käesoleva seaduse § 4 lõike 1 punkti 1 rikkumise korral lisaks käesoleva lõike punktis 1 nimetatud isikutele ka valdkonna eest vastutav minister;
3)käesoleva seaduse § 2 lõike 1 rikkumise korral lisaks käesoleva lõike punktis 1 nimetatud isikutele ka muu isik, kelle õigusi on kooselulepingu sõlmimisega rikutud;
4)registreeritud elukaaslane, kes on kooselulepingu sõlminud pettuse, ähvarduse või vägivalla mõjul.
2)Piiratud teovõimega täisealine registreeritud elukaaslane võib hagi esitada eestkostja nõusolekul. Piiratud teovõimega registreeritud elukaaslase eest võib hagi esitada ka eestkostja.
§ 5^2. Kooselulepingu kehtetuks tunnistamise hagi esitamise õiguse lõppemine
1)Kooselulepingu kehtetuks tunnistamise hagi suhtes aegumist ei kohaldata.
2)Kui kooseluleping on sõlmitud otsusevõimetuse seisundis, võib kooselulepingu kehtetuks tunnistamise hagi esitada ühe aasta jooksul otsusevõime taastumisest arvates.
3)Kui kooseluleping on sõlmitud pettuse, ähvarduse või vägivalla mõjul, võib kooselulepingu kehtetuks tunnistamise hagi esitada ühe aasta jooksul eksimusest või pettusest teadasaamisest või ähvarduse või vägivalla mõju lakkamisest arvates.
4)Piiratud teovõimega registreeritud elukaaslase seadusliku esindaja jaoks algab hagi esitamise tähtaeg varemalt päeval, kui talle saavad teatavaks kooselulepingu kehtetuks tunnistamist võimaldavad asjaolud. Kui piiratud teovõimega registreeritud elukaaslase seaduslik esindaja ei ole hagi õigel ajal esitanud, võib pool esitada hagi ise kuue kuu jooksul teovõime taastumisest arvates.
5)Kui kooseluleping on lõppenud, ei saa hagi enam esitada, välja arvatud juhul, kui kooselulepingu sõlmimise ajal oli vähemalt üks pooltest abielus või registreeritud kooselus.
§ 6. Kooselulepingu kehtetuks tunnistamise tagajärjed
1)Kui kooselulepingu kehtetuks tunnistamise kohtuotsus on jõustunud, on kooseluleping tühine algusest peale.
2)Kooselulepingu tühisuse korral on tühised ka kooselulepinguga seonduvad tehingud, mida registreeritud elukaaslane ei oleks eelduslikult teinud, kui kooselulepingut ei oleks sõlmitud. Kui pooltevahelistest suhetest ei tulene teisiti, kohaldatakse nende varalistele suhetele seltsingu kohta sätestatut.
3)Kui kooseluleping tunnistatakse kehtetuks põhjusel, et üks registreeritud elukaaslane varjas teise registreeritud elukaaslase eest, et ta on juba abielus või kooselulepingu sõlminud või mõjutas teist registreeritud elukaaslast kooselulepingut sõlmima pettuse, ähvarduse või vägivallaga, võib kohus temalt välja mõista elatise temaga kehtetus kooselus olnud isikule, kohaldades perekonnaseaduses lahutatud abikaasa ülalpidamise kohta sätestatut.
2. peatükk Kooselulepingu õiguslikud tagajärjed
1. jagu Kooselulepingu üldised õiguslikud tagajärjed
§ 7. Registreeritud elukaaslaste kooselu ning nende õigused ja kohustused
1)Kooselulepingu sõlmimisega kohustuvad kooselulepingu sõlminud pooled (edaspidi registreeritud elukaaslased)teineteist vastastikku toetama ja ülal pidama. Registreeritud elukaaslastel on teineteise suhtes võrdsed õigused ja kohustused. Nad korraldavad kooselu ühiselt, pidades silmas teineteise heaolu ning vastutades teineteise ees kooseluga seotud kohustuste täitmise eest.
2)Välismaal registreeritud kooselu loetakse Eestis kehtivaks vastavalt rahvusvahelise eraõiguse seaduses sätestatule.
§ 8. Kooseluleping abielu sõlmimist välistava asjaoluna
§ 9. Registreeritud elukaaslaste ülalpidamiskohustus
1)Registreeritud elukaaslased on vastastikku kohustatud oma tööga ja varaga perekonda ülal pidama.
2)Ülalpidamine hõlmab tegevust ja varalisi panuseid, mis on perekonna elutingimuste kohaselt vajalikud ühise majapidamise kulude katteks ning perekonna tavapäraste ja erivajaduste rahuldamiseks.
3)Registreeritud elukaaslased võivad kooselulepingu sõlmimisel muu hulgas kokku leppida, et ülalpidamist tuleb anda korrapäraselt makstavate rahasummadena käesoleva paragrahvi lõikes 2 sätestatud alustel ka siis, kui kooseluleping on lõppenud.
4)Registreeritud elukaaslased võivad kooselulepingus kokku leppida lahuselu korral või kooselulepingu lõppemise järel korrapäraselt makstava rahasummana antava ülalpidamise andmise viisis ja suuruses.
5)Registreeritud elukaaslased võivad kooselulepingus kokku leppida, et kooselu lõppemisel kohaldatakse ülalpidamiskohustusele perekonnaseaduse 5. peatüki 2. jaos lahutatud abikaasa ülalpidamise kohta sätestatut.
§ 10. Registreeritud elukaaslane ülalpidamist andma kohustustatud isikute järjestuses
1)Registreeritud elukaaslane annab ülalpidamist abivajavale registreeritud elukaaslasele enne tema sugulasi. Kui registreeritud elukaaslane ei ole tema muid kohustusi ja varalist seisundit arvestades võimeline andma registreeritud elukaaslasele ülalpidamist oma tavalist ülalpidamist kahjustamata, annavad ülalpidamist isikud, kes on seda kohustatud tegema järgmisena.
2)Käesoleva paragrahvi lõiget 1 kohaldatakse ka registreeritud elukaaslaste ülalpidamiskohustustele, milles nad on käesoleva seaduse § 9 kohaselt kokku leppinud.
3)Nõudeõiguse üleminekule kohaldatakse perekonnaseaduse § 106 lõikes 2 sätestatut.
§ 11. Tehingud kooselu korraldamiseks
1)Tehingust, mille registreeritud elukaaslane teeb kooselu korraldamise huvides või perekonna muude tavapäraste vajaduste katmiseks, tekib registreeritud elukaaslaste solidaarkohustus, kui tehingu ulatus ei ületa registreeritud elukaaslaste elutingimuste kohast mõistlikku määra.
2)Käesoleva paragrahvi lõikes 1 nimetatud tehingu kohustatud poole suhtes on registreeritud elukaaslased solidaarvõlausaldajad.
3)Registreeritud elukaaslased ei või käesoleva paragrahvi lõikes 1 sätestatust omavahelise kokkuleppega võlausaldaja kahjuks kõrvale kalduda.
§ 12. Vastutus teise registreeritud elukaaslase võetud kohustuse eest
 Registreeritud elukaaslane vastutab teise registreeritud elukaaslase võetud kohustuse täitmise eest niivõrd, kuivõrd registreeritud elukaaslane võib teda esindada või teda oma toimingutega kohustada.
§ 13. Hoolsuskohustuse ulatus
 Registreeritud elukaaslased peavad kooselulepingust tulenevaid kohustusi täites ilmutama teineteise vastu niisugust hoolt, nagu nad rakendavad oma asjades.
§ 14. Perekonna eluase
 Perekonna eluasemena käsitatakse eluruumi, kus perekonna liikmed tavapäraselt elavad.
§ 15. Registreeritud elukaaslase suhtlusõigus ja õigus lapsendada
1)Registreeritud elukaaslasel, kes ei ole teise registreeritud elukaaslase lapse vanem, on õigus suhelda teise registreeritud elukaaslase lapsega perekonnaseaduse § 143 lõike 4 alusel.
2)Kooselulepingu kehtivuse ajal võib registreeritud elukaaslane lapsendada ainult teise registreeritud elukaaslase lapse perekonnaseaduse 2. osa 11. peatükis sätestatud korras.
3)Registreeritud elukaaslane võib lapsendada lapse, kelle:
1)bioloogiline vanem on teine registreeritud elukaaslane või
2)vanem oli teine registreeritud elukaaslane enne kooselulepingu sõlmimist.
4)Registreeritud elukaaslane võib kooselulepingu kehtivuse ajal lapsendada kolmanda isiku lapse või lapse, kelle vanem ei olnud enne kooselulepingu sõlmimist teine registreeritud elukaaslane, kui käesoleva paragrahvi lõigetes 2 ja 3 sätestatud piirangud oleksid registreeritud elukaaslaste suhtes äärmiselt ebaõiglased.
2. jagu Registreeritud elukaaslaste varasuhted
§ 16. Registreeritud elukaaslaste varasuhte valik
1)Kooselulepingu sõlmimisel valivad registreeritud elukaaslased kokkuleppel perekonnaseisutoimingute seaduses ettenähtud korras varasuhte perekonnaseaduse 1. osa 4. peatüki 2. jaos toodud varasuhete liikide hulgast. Varasuhete liikide kohta sätestatut kohaldatakse, arvestamata viiteid perekonnaseaduse 1. osa 3. peatükis sätestatud abielu üldistele õiguslikele tagajärgedele.
2)Registreeritud elukaaslased võivad kokkuleppel kooselulepinguga varasuhtest kõrvale kalduda, arvestades perekonnaseaduse 4. peatüki 3. jaos abieluvaralepingu kohta sätestatut.
3. peatükk Kooselulepingu lõppemine
1. jagu Kooselulepingu lõppemise kord
§ 17. Kooselulepingu lõppemise alused
 Kooseluleping lõpeb, kui registreeritud elukaaslane sureb, registreeritud elukaaslased sõlmivad omavahel abielu või kui kooseluleping lõpetatakse.
§ 18. Kooselulepingu lõppemine registreeritud elukaaslaste abiellumisel
 Registreeritud elukaaslased võivad sõlmida omavahel abielu. Sellisel juhul tehakse abielukanne rahvastikuregistrisse perekonnaseisutoimingute seaduses sätestatud korras ja kanne abieluvararegistrisse abieluvararegistri seaduses sätestatud korras.
§ 19. Kooselulepingu lõpetamine kokkuleppel
1)Kooseluleping lõpetatakse registreeritud elukaaslaste notariaalselt tõestatud tahteavalduste alusel. Tahteavaldus ei või olla tingimuslik. Kui avaldusi ei tehta üheaegselt, lõpetatakse kooselu viimasena tehtud avalduse alusel.
2)Kooselulepingu lõpetamisel annab notar andmed rahvastikuregistrisse käesolevas seaduses ja rahvastikuregistri seaduses sätestatud korras ning teeb kande abieluvararegistrisse abieluvararegistri seaduses sätestatud korras.
3)Kooselulepingu lõpetamisel registreeritud elukaaslaste kokkuleppel annab notar rahvastikuregistrisse järgmised andmed:
1)mõlema registreeritud elukaaslase isikunimi ja isikukood;
2)kooselulepingu lõpetamisel nimeseaduse alusel taastatud perekonnanimi;
3)kooselulepingu lõpetamise kuupäev ja koht;
4)kooselulepingu lõpetamise ametitoimingu number;
5)kooselulepingu lõpetamise tõestanud notari nimi.
§ 19^1. Kooselulepingu lõpetamine kohtus
 Kohus lõpetab kooselulepingu ühe registreeritud elukaaslase hagi alusel teise registreeritud elukaaslase vastu, kui registreeritud elukaaslased vaidlevad kooselulepingu lõpetamise või sellega seotud asjaolude üle.
§ 20. Kooselulepingu lõppemise aeg
 Kooselulepingu lõppemise aeg on:
1)registreeritud elukaaslase surma korral tema surma hetk;
2)registreeritud elukaaslaste omavahel abielu sõlmimise korral abielu sõlmimise hetk;
3)kohtus kooselulepingu lõpetamise korral päev, millal kohtuotsus jõustub;
4)notari juures kooselulepingu lõpetamise korral kooselulepingu lõpetamise hetk.
2. jagu Kooselulepingu lõppemise tagajärjed
§ 21. Kooselulepinguga seonduvate tehingute lõppemine
 Kooselulepingu lõppemisel lõpevad ka kooselulepinguga seonduvad tehingud, mida registreeritud elukaaslane ei oleks eelduslikult teinud, kui kooselulepingut ei oleks sõlmitud, välja arvatud käesoleva seaduse §-s 24 sätestatud juhul.
§ 22. Perekonna eluase ja eluasemega seotud vara kooselulepingu lõppemisel
 Kooselulepingu lõppemisel kohaldatakse perekonna eluaseme ja eluasemega seotud vara suhtes perekonnaseaduse §-des 68–70 sätestatut.
§ 23. Registreeritud elukaaslase suhtlusõigus teise registreeritud elukaaslase lapsega pärast kooselulepingu lõppemist
 Registreeritud elukaaslasel, kes ei ole teise registreeritud elukaaslase lapse vanem, on pärast kooselulepingu lõppemist õigus suhelda teise registreeritud elukaaslase lapsega perekonnaseaduse § 143 lõike 4 alusel.
§ 24. Kooselulepingu lõppemise tagajärgede erisused registreeritud elukaaslaste omavahel abielu sõlmimisel
1)Abielu sõlmimisest alates kohaldatakse registreeritud elukaaslaste vahelistele suhetele perekonnaseaduses abikaasadevaheliste suhete kohta sätestatut.
2)Kui registreeritud elukaaslastel on kehtiv Eestis sõlmitud kooseluleping ning nad sõlmivad omavahel abielu, ei ole abielu sõlmimine varasuhte lõppemise alus. Abielu sõlmimisel jääb kehtima kooselulepingujärgne varasuhe ning varasuhte alguseks loetakse kooselulepingu sõlmimise hetk.
2^1)Abielu sõlmimisel jäävad kehtima registreeritud elukaaslaste varalised kokkulepped käesoleva seaduse § 16 lõike 2 tähenduses. Neid käsitatakse alates abielu sõlmimisest abieluvaralepinguna. Abielu sõlmimisel jäävad kehtima ka muud registreeritud elukaaslaste kooselulepingus sõlmitud kokkulepped ja nendega seonduvad tehingud.
§ 25. Kooselulepingu taastamine
 Kui surnuks tunnistatud registreeritud elukaaslane on elus, loetakse kooseluleping taastatuks, kui kumbki registreeritud elukaaslane ei ole vahepeal uuesti kooselulepingut sõlminud või abiellunud. Kooseluleping loetakse taastatuks pärast surnuks tunnistamise tühistamise kohtuotsuse jõustumist.
4. peatükk Rakendussäte
Rahvusooperi seadus
§ 1. Seaduse ülesanne
Käesolevas seaduses sätestatakse rahvusooperi eesmärk, ülesanded, õiguslik seisund ning juhtimise ja tegevuse korraldus. Rahvusooperi nimi on „Estonia”.
§ 2. Rahvusooperi eesmärk
Rahvusooperi eesmärk on edendada eesti rahvuslikku teatri- ja muusikakultuuri, propageerida ja tutvustada seda Eestis ja välismaal ning teha maailma muusika- ja teatrikultuuri saavutused kättesaadavaks Eestis.
§ 3. Rahvusooperi ülesanded
Rahvusooperi ülesanded on:
1)ooperi-, balleti-, opereti- ja muusikaližanris loodud teoste avalike esituste regulaarne korraldamine etenduste ja kontsertide näol;
2)etenduste ja kontsertide kõrge kunstilise taseme tagamine;
3)eesti algupärase muusikateatri repertuaari sihipärane propageerimine, autoritelt uute teoste tellimine ja nende teoste kasutamine;
4)maailma muusika- ja teatrikultuuri väärtteoste ning kõrgetasemeliste külalisesinejate tutvustamine etenduste ja kontsertide kaudu;
5)oma etenduste ning lauljate, tantsijate ja muusikute tutvustamine välismaal;
6)Eestis koolituse saanud lauljate, tantsijate ja muusikute rakendamise tagamine, nendele täiendõppe võimaldamine;
7)tingimuste loomine rahvusooperi kunstilise kollektiivi loominguliseks arenguks;
8)oma etenduste ja kontsertide jäädvustamise korraldamine;
9)osalemine muusikateatrite rahvusvahelises koostöös.
§ 4. Rahvusooperi õiguslik seisund
1)Rahvusooper on avalik-õiguslik juriidiline isik, kes tegutseb käesoleva seaduse, teiste õigusaktide ja oma põhikirja alusel. Käesolevas seaduses nimetatud juhtudel kohaldatakse rahvusooperile etendusasutuse seaduse sätteid.
2)Rahvusooper lõpetatakse seadusega.
3)Rahvusooper registreeritakse riigi- ja kohaliku omavalitsuse asutuste riiklikus registris selle registri põhimääruses sätestatud korras.
2. peatükk JUHTIMINE
§ 5. Juhtimine
Rahvusooperit juhivad nõukogu, peadirektor ja loominguline juht.
§ 6. Nõukogu
1)Nõukogu on rahvusooperi kõrgeim juhtimisorgan, kes koosneb üheteistkümnest liikmest.
2)Nõukogusse kuuluvad:
1)kolm Riigikogu nimetatud Riigikogu liiget Riigikogu kultuurikomisjoni ettepanekul;
2)kaks kunstide edendamise valdkonna eest vastutava ministri nimetatud liiget;
3)üks hariduspoliitika kavandamise ja korraldamise valdkonna eest vastutava ministri nimetatud liige;
4)üks eelarvepoliitika kavandamise koordineerimise ja elluviimise valdkonna eest vastutava ministri nimetatud liige;
5)üks Eesti Muusika- ja Teatriakadeemia nõukogu nimetatud liige;
6)üks Eesti Teatriliidu juhatuse nimetatud liige;
7)üks Eesti Heliloojate Liidu juhatuse nimetatud liige;
8)üks Estonia Seltsi juhatuse nimetatud liige.
3)Käesoleva paragrahvi lõike 2 punktides 6, 7 ja 8 nimetatud mittetulundusühingute lõppemisel nimetab nõukogu liikme nende õigusjärglane. Õigusjärglase puudumisel väheneb nõukogu liikmete arv.
4)Nõukogu liikme volituste tähtaeg on neli aastat. Nõukogu liikme volituste tähtaja lõppemisel jätkab nõukogu liige tegevust kuni tema asemele uue liikme nimetamiseni. Kui nelja kuu jooksul nõukogu liikme volituste tähtaja lõppemisest arvates ei ole tema asemele nimetatud uut liiget, loetakse senine nõukogu liige uueks tähtajaks nimetatuks.
5)Nõukogu liikme nimetaja võib enda nimetatud liikme põhjendatud juhul enne volituste tähtaja lõppu tagasi kutsuda.
6)Nõukogu liikme tagasikutsumisel, omal soovil tagasiastumisel või surma tõttu väljalangemisel nimetatakse tema asemele viivitamata uus nõukogu liige ajani, mis on jäänud asendatava nõukogu liikme volituste lõpuni.
§ 7. Nõukogu ja nõukogu liikme volituste tähtaeg
§ 8. Nõukogu esimees ja aseesimees
1)Nõukogu liikmed valivad endi hulgast nõukogu esimehe ja aseesimehe nõukogu uue koosseisu esimesel istungil. Nõukogu esimehe ja aseesimehe valimiseni täidab nõukogu esimehe ülesandeid nõukogu vanim liige.
2)Nõukogu esimees ja aseesimees valitakse nõukogu koosseisu lihthäälteenamusega.
3)Nõukogu esimees korraldab nõukogu tööd, juhatab nõukogu istungeid, esindab nõukogu, kontrollib nõukogu otsuste täitmist.
4)Nõukogu esimehe äraolekul täidab tema ülesandeid aseesimees.
§ 9. Nõukogu pädevus
1)Nõukogu:
1)kinnitab rahvusooperi põhikirja ja teeb selles muudatusi;
2)kinnitab rahvusooperi tegevuse põhisuunad ja teostab järelevalvet nende täitmise üle;
3)kinnitab rahvusooperi struktuuri ja töötajate koosseisu, määrab kindlaks loomingulise juhi ametinimetuse;
5)määrab kindlaks peadirektori ja loomingulise juhi töötasu ning peadirektori asendamise korra;
6)kinnitab rahvusooperi finantsplaani, eelarve ja eelarve täitmise aruande;
7)kinnitab rahvusooperi vara valdamise, kasutamise ja käsutamise korra;
8)otsustab käesoleva seadusega sätestatud ulatuses ja korras rahvusooperi varaga seotud küsimusi;
9)määrab kindlaks rahvusooperi tegevuse sisekontrolli teostamise korra;
10)kuulab ära peadirektori ja loomingulise juhi aruanded;
11)otsustab rahvusooperi rahvusvahelises muusikateatrite koostöös osalemise küsimusi;
12)annab hinnangu rahvusooperi tegevusele;
13)esitab vajadusel riigiorganitele ettepanekuid rahvusooperi tegevust puudutavates küsimustes;
15)otsustab muud küsimused, mis käesoleva seaduse kohaselt kuuluvad nõukogu pädevusse.
2)Rahvusooperi peadirektori ja loomingulise juhi ettepanekul võib nõukogu vastu võtta otsuseid muudes rahvusooperi tegevust puudutavates küsimustes.
§ 10. Nõukogu töökord
1)Nõukogu istungid toimuvad vastavalt vajadusele, kuid mitte harvemini kui kord kvartalis. Istungi kutsub kokku nõukogu esimees, tema äraolekul aseesimees. Nõukogu istungi päevakord tehakse teatavaks kirjalikult vähemalt 10 päeva ette.
2)Nõukogu erakorraline istung kutsutakse kokku kahe nädala jooksul, kui seda nõuab vähemalt kuus nõukogu liiget.
3)Nõukogu on otsustusvõimeline, kui kohal on vähemalt kuus nõukogu liiget, sealhulgas esimees või aseesimees.
4)Nõukogu võtab otsuseid vastu kohalviibivate liikmete lihthäälteenamusega. Käesoleva seaduse § 9 lõike 1 punktides 1, 2, 5, 6, 7, 8, 9 ja 12 nimetatud küsimustes on vajalik nõukogu koosseisu lihthäälteenamus. Häälte võrdse jaotumise korral on otsustav esimehe või teda asendava aseesimehe hääl.
5)Nõukogu otsused vormistatakse kirjalikult ja tehakse viie tööpäeva jooksul teatavaks peadirektorile ja loomingulisele juhile.
6)Nõukogu istungitest võtavad sõnaõigusega osa peadirektor ja loominguline juht.
§ 10^1. Nõukogu tegevuskulud ja nõukogu liikmete tasustamine
1)Nõukogu tegevuskulud ja nõukogu liikmete tasu kaetakse rahvusooperi eelarvest.
2)Nõukogu liikmele makstakse tasu 0,5 kuutasu alammäära kuus ja nõukogu esimehele üks kuutasu alammäär kuus vastavalt koosolekutest osavõtule.
§ 10^2. Nõukogu liikme vastutus
1)Nõukogu liige peab oma kohustusi täitma rahvusooperile lojaalselt ja nõukogu liikmele vajaliku hoolsusega.
2)Nõukogu liige vabaneb vastutusest, kui ta tõendab, et on oma kohustusi täitnud nõukogu liikmele vajaliku hoolsusega.
§ 11. Peadirektor
1)Peadirektor juhib rahvusooperi täitev-korraldavat tegevust. Peadirektor kannab vastutust rahvusooperi üldise arengu, tegevuse ning vara ja rahaliste vahendite õiguspärase ja otstarbeka kasutamise eest.
2)Peadirektor:
1)esindab rahvusooperit ja teostab tema nimel tehinguid, annab volituse rahvusooperi esindamiseks;
2)annab aru nõukogule ja tagab nõukogu otsuste täitmise ;
3)tagab eelarveprojekti koostamise;
4)tagab eelarve täitmise ja esitab selle kohta aruande nõukogule;
5)korraldab raamatupidamist;
6)sõlmib töölepinguid rahvusooperi töötajatega ja määrab kindlaks nende töötasu;
7)annab oma pädevuse piires käskkirju;
8)kinnitab pääsmete hinnad, töösisekorra- ja asjaajamiseeskirjad ning tööjuhendid;
9)lahendab muid rahvusooperi juhtimisega seotud küsimusi, mis käesoleva seadusega ei ole antud kellegi teise pädevusse.
3)Loomingulise tegevusega seotud küsimusi otsustab peadirektor loomingulise juhi ettepanekul.
§ 11^1. Peadirektori ametikoha täitmine, lepingu sõlmimine ja lõpetamine ning tasustamine
1)Peadirektori ametikoha täitmise kord sätestatakse rahvusooperi põhikirjas.
2)Nõukogu esimees sõlmib peadirektoriga kuni viieks aastaks lepingu, milles määratakse kindlaks peadirektori õigused ja kohustused, temale makstava tasu suurus ning muud tegevuseks vajalikud tingimused. Lepingule kohaldatakse võlaõigusseaduses käsunduslepingu kohta sätestatut.
3)Tasu suuruse määramisel peab peadirektorile tehtavate maksete kogusumma olema mõistlikus vastavuses peadirektori ülesannetega.
4)Peadirektorile võib maksta täiendavat tasu, arvestades tema töö tulemuslikkust. Tasu suurus peab olema põhjendatud ega või majandusaasta jooksul kokku ületada peadirektori nelja kuu tasu.
5)Peadirektor kutsutakse tagasi, kui nõukogu on avaldanud oma koosseisu kahekolmandikulise häälteenamusega peadirektorile umbusaldust.
6)Nõukogu lõpetab peadirektoriga lepingu lepingutähtaja möödumisel, enne lepingutähtaja möödumist tema omal soovil või peadirektori tagasikutsumisel.
7)Peadirektorile võib nõukogu otsusel maksta lahkumishüvitist, kui peadirektor kutsutakse tagasi enne käesoleva paragrahvi lõike 2 alusel sõlmitud lepingu tähtaja lõppu. Hüvitise suurus kokku ei või ületada peadirektori kolme kuu tasu. Hüvitist ei maksta, kui peadirektor kutsutakse tagasi raske juhtimisvea ilmnemise tõttu või käesoleva seaduse või muu õigusakti nõuete rikkumise tõttu.
§ 12. Loominguline juht
1)Loominguline juht korraldab ja koordineerib rahvusooperi loomingulist tegevust ning kannab vastutust rahvusooperi kunstilise taseme ja loominguliste eesmärkide elluviimise eest.
2)Loominguline juht:
1)kavandab rahvusooperi kunstilise kontseptsiooni ja töötab välja arengukava;
2)koostab repertuaariplaani ja koordineerib etendustegevuse korraldamist;
3)korraldab loominguliste töötajate valikut ja rakendamist, lahendab nende täiendõppega seotud küsimusi;
4)kavandab autoritelt uudisteoste tellimist ja nende kasutamist;
5)kavandab külalisesinemisi ning külalisesinejate kutsumist;
6)määrab kindlaks jäädvustamisele kuuluvad etendused ja kontserdid;
7)esindab rahvusooperit oma pädevuse piires;
8)lahendab muid rahvusooperi loomingulist tegevust puudutavaid küsimusi.
3)Loominguline juht lahendab tema pädevuses olevaid küsimusi koostöös peadirektori ja loominguliste alajuhtidega.
4)Loomingulise juhi ametikoha täitmise kord sätestatakse rahvusooperi põhikirjas. Loomingulise juhiga sõlmib ja lõpetab töölepingu nõukogu esimees. Tööleping sõlmitakse kuni viieks aastaks.
3. peatükk TEGEVUSE KORRALDUS
§ 13. Töökorraldus
1)Rahvusooper korraldab etendusi ja kontserte hooaegade kaupa.
2)Rahvusooperi repertuaarivalikule, etenduste ja kontsertide planeerimisele, repertuaariplaani koostamisele ning etendustest ja kontsertidest teavitamisele kohaldatakse etendusasutuse seaduse § 10, § 11 lõiget 1 ja § 12 lõiget 1.
3)Rahvusooperi loomingulise tegevuse kavandamise ja hindamisega seotud küsimuste läbivaatamiseks võib moodustada loomenõukogu. Loomenõukogu moodustamise otsustab nõukogu, kes määrab kindlaks loomenõukogu ülesanded ja töökorra. Loomenõukogu koosseisule kohaldatakse etendusasutuse seaduse § 8 lõiget 3.
§ 14. Loomingulised töötajad
Rahvusooperi loomingulistele töötajatele ja nendega sõlmitavatele töölepingutele kohaldatakse etendusasutuse seaduse § 7 ja 7^1 .
4. peatükk VARA, FINANTSEERIMINE, EELARVE, KONTROLL JA ARUANDLUS
§ 15. Rahvusooperi vara
3)Rahvusooper võib kinnisvara võõrandada, hoonestusõiguse ja kasutusvaldusega koormata ning laenu võtta nõukogu otsusel ja Vabariigi Valitsuse loal.
4)Rahvusooperi omandis olevaid ruume võib rahvusooperi nõukogu otsusel ettevõtluseks rendile anda, kui see ei kahjusta rahvusooperi mainet.
5)Rahvusooper ei või anda laenusid, osutada sponsortoetust ja tagada oma varaga teise isiku kohustusi.
6)Rahvusooper võib oma tegevuse toetamiseks asutada sihtasutuse. Sihtasutusele kinnisvara üleandmise suhtes rakendatakse käesoleva paragrahvi lõikes 3 sätestatut.
§ 16. Finantseerimine ja eelarve
1)Rahvusooperi tegevust finantseeritakse pääsmete müügist saadavast tulust, toetusena riigieelarvest ja muudest allikatest.
2)Rahvusooperil on õigus korraldada oma põhitegevusega kaasnevat majandustegevust, millest saadud tulu läheb rahvusooperi eelarvesse.
3)Rahvusooperi rahalisi vahendeid käsutab peadirektor nõukogu kehtestatud tingimustel ja korras.
4)Rahvusooperi kõigi tulude ja kulude kohta koostatakse tasakaalus eelarve, mis peab vastama rahvusooperi finantsplaanile, riigieelarve seaduse §-s 6 esitatud eelarvepositsiooni reeglitele, §-s 10 esitatud netovõlakoormuse reeglile ning § 11 alusel kehtestatud piirangutele.
5)Käesoleva paragrahvi lõikes 4 esitatud nõuetele vastava rahvusooperi eelarve ja selle täitmise aruande kinnitab nõukogu.
§ 16^1. Rahvusooperi finantsplaan
1)Rahvusooper koostab igal aastal finantsplaani, mis on aluseks rahvusooperi eelarve koostamisel.
2)Finantsplaan koostatakse ja esitatakse riigieelarve seaduse §-s 12 sätestatud nõuete kohaselt.
§ 17. Kontroll, järelevalve ja aruandlus
1)Rahvusooper peab oma varade ja vahendite kasutamise kohta raamatupidamise ja statistilist arvestust seadusega kehtestatud korras.
2)Riigikontroll kontrollib Rahvusooperi tegevust vastavalt Riigikontrolli seadusele.
3)Haldusjärelevalvet rahvusooperi tegevuse seaduslikkuse üle teostavad Kultuuriministeerium ning teised seadusega selleks volitatud ametiasutused ja ametnikud.
4)Valdkonna eest vastutaval ministril on õigus peatada nõukogu ja peadirektori seadusevastase toimingu sooritamine või õigusakti kehtivus ja teha ettekirjutus toimingu või õigusakti puuduste kõrvaldamiseks.
5)Rahvusooper annab oma tegevusest aru seaduses või seaduse alusel sätestatud mahus ja korras.
5. peatükk SEADUSE RAKENDAMINE
§ 18. Riigietendusasutuse Estonia Teater tegevuse lõpetamine ja peadirektorile volituse andmine
1)Riigietendusasutuse Estonia Teater tegevus loetakse käesoleva seaduse jõustumisel lõpetatuks.
2)Riigietendusasutuse Estonia Teater peadirektor on volitatud tegutsema rahvusooperi nimel kuni rahvusooperi peadirektori valimiseni.
§ 19. Nõukogu
1)Käesoleva seaduse § 6 lõike 2 punktides 1, 3, 4, 5, 6, 7 ja 8 nimetatud institutsioonid teatavad hiljemalt ühe kuu jooksul käesoleva seaduse jõustumisest arvates kultuuriministrile nende poolt nõukogu koosseisu nimetatud isikud.
2)Kultuuriminister kinnitab nõukogu koosseisu ja kutsub nõukogu kokku hiljemalt kahe kuu jooksul käesoleva seaduse jõustumisest arvates.
3)Nõukogu viib läbi avaliku konkursi rahvusooperi peadirektori ja loomingulise juhi valimiseks hiljemalt nelja kuu jooksul käesoleva seaduse jõustumisest arvates.
4)Enne 2015. aasta 1. aprilli kinnitatud rahvusooperi nõukogu koosseisu volitused lõppevad 2015. aasta 31. märtsil, kuid selle liikmed jätkavad nõukogu liikmete ülesannete täitmist kuni nõukogu uute liikmete nimetamiseni.
§ 20. Vara ja riigieelarve-assigneeringud
1)Riigivara, mis käesoleva seaduse jõustumise ajal on riigietendusasutuse Estonia Teater valduses, võõrandatakse tasuta hiljemalt nelja kuu jooksul käesoleva seaduse jõustumisest arvates Vabariigi Valitsuse otsuse alusel rahvusooperile tema ülesannete täitmiseks.
3)Riigietendusasutuse Estonia Teater kasutamata jäänud riigieelarve-assigneeringud suunab Vabariigi Valitsus oma reservfondi rahvusooperi tegevuse finantseerimiseks.
§ 21. Õigused ja kohustused
1)Käesoleva seaduse § 20 lõikes 2 nimetatud rendilepingute lõpetamisest tekkinud kahju hüvitatakse rentnikele kahe kuu jooksul rentniku poolt ruumide vabastamise päevast arvates. Hüvitise suurus määratakse kindlaks poolte kokkuleppel, kuid see ei või olla suurem kui lepingus sätestatud kolme kuu rent.
2)Kui rahvusooper on sõlminud endise rentnikuga uue rendilepingu, ei ole rentnikul õigus nõuda käesoleva paragrahvi lõikes 1 sätestatud kahju hüvitamist.
§ 22. Loominguliste töötajate töölepingud
 Enne 2015. aasta 1. jaanuari rahvusooperi loominguliste töötajatega sõlmitud tähtajalistele töölepingutele kohaldatakse etendusasutuse seaduse § 23^1 .
§ 23. Nõukogu liikmete tasumäärad
 Käesoleva seaduse § 10^1  lõikes 2 sätestatud nõukogu liikme tasumäärasid kohaldatakse nõukogu liikmetele, kes nimetatakse ametisse pärast 2015. aasta 31. märtsi
§ 24. Peadirektori töölepingu kehtivus
 2015. aasta 1. aprillil ametis oleva peadirektoriga sõlmitud tööleping kehtib kuni töölepingus sätestatud tähtaja saabumiseni või töölepingu ennetähtaegse lõpetamiseni.
Kollektiivlepingu seadus
§ 1. Seaduse ülesanne
Käesolev seadus määrab kindlaks kollektiivlepingu sõlmimise ja täitmise õiguslikud alused.
§ 2. Üldpõhimõtted
1)Kollektiivleping on vabatahtlik kokkulepe töötajate või töötajate ühingu või liidu ja tööandja või tööandjate ühingu või liidu, samuti riigiasutuste või kohalike omavalitsuste vahel, mis reguleerib tööandjate ja töötajate vahelisi töösuhteid.
2)Tööandjate ühing või liit ühendab teatud tegevusharu või muul alusel juriidilisi ja füüsilisi isikuid, kes on tööandjad töölepingu seaduse tähenduses, ning kaitseb ja esindab oma liikmete huve töösuhetes.
3)Töötajate ühing või liit ühendab töötajaid tegevusharude, ettevõtete, asutuste, muude organisatsioonide või kutsealade (ametite)järgi ja vastavalt põhikirjale kaitseb ja esindab neid töösuhetes.
§ 3. Kollektiivlepingu pooled
1)Kollektiivleping võib olla kahe- või kolmepoolne.
2)Kollektiivleping sõlmitakse:
1)tööandja ja töötajate ühingu, liidu või volitatud esindaja vahel;
2)tööandjate ühingu või liidu ja töötajate ühingu või liidu vahel;
2^1)omavalitsusüksuste liidu ning töötajate ja teenistujate ühingu või liidu vahel;
3)tööandjate keskliidu ja töötajate keskliidu vahel;
4)töötajate ühingute keskliidu, tööandjate keskliidu ja Vabariigi Valitsuse vahel, samuti töötajate ühingute paikkondlike liitude, tööandjate liidu ja kohalike omavalitsuste vahel.
3)Ettevõttes, asutuses ja muus organisatsioonis sõlmib kollektiivlepinguid töötajate ühing. Kui ettevõttes, asutuses või muus organisatsioonis ei esinda töötajaid ametiühing, sõlmib kollektiivlepingu töötajate volitatud esindaja.
4)Valitsusasutuses, valitsusasutuse hallatavas riigiasutuses või riigi ametiasutuses võib tööandjana sõlmida kollektiivlepingu asutuse juht. Asutuse juht vastutab kollektiivlepinguga võetud kohustuste vastavuse eest riigieelarvele.
5)Kohaliku omavalitsuse ametiasutuses või kohaliku omavalitsuse ametiasutuse hallatavas asutuses võib tööandjana kollektiivlepingu sõlmida asutuse juht, samuti linna- või vallavalitsus. Asutuse juht vastutab kollektiivlepinguga võetud kohustuste vastavuse eest valla- või linnaeelarvele.
§ 4. Kollektiivlepingu rakendusala
1)Kollektiivleping kehtib neile tööandjatele ja töötajatele, kes kuuluvad kollektiivlepingu sõlminud organisatsioonidesse, kui kollektiivlepingus ei ole ette nähtud teisiti.
2)Kollektiivlepingu tingimused, mis on töötaja jaoks halvemad seaduses või muus õigusaktis ettenähtust, on tühised, välja arvatud, kui sellise kokkuleppe võimalus on seaduses ette nähtud.
3)Erinevate kollektiivlepingute sätete vastuolu korral kohaldatakse sätet, mis on töötajale soodsam.
§ 4^1. Kollektiivlepingu registreerimine
1)Sõlmitud kollektiivlepingud registreeritakse kollektiivlepingute andmekogus. Andmekogu peetakse kehtivate kollektiivlepingute säilitamise eesmärgil, kollektiivlepingu pooltele nende kättesaadavaks tegemiseks, statistiliste andmete saamiseks ning käesoleva seaduse § 6 lõike 1 punktides 1 ja 3 määratud tingimuste osas tööandjate ühingu või liidu ja töötajate ühingu või liidu ning tööandjate keskliidu ja töötajate keskliidu vahel sõlmitud ja poolte kokkuleppel laiendatud kollektiivlepingu tingimuste avaldamiseks.
2)Andmekogu põhimääruse kehtestab valdkonna eest vastutav minister määrusega.
3)Kollektiivlepingute andmekogu põhimääruses sätestatakse:
1)volitatud töötleja;
2)vastutava ja volitatud töötleja ülesanded;
3)kogutavate andmete koosseis ja registrisse kandmise kord;
4)andmetele juurdepääsu ja andmete väljastamise kord;
5)muud korralduslikud küsimused.
4)Kollektiivlepingute andmekogus töödeldakse järgmisi andmeid:
1)isiku andmed: ees- ja perekonnanimi, isikukood, kontaktandmed, töötajate esindaja vorm;
2)tööandja andmed;
3)lepingu põhiandmed.
5)Käesoleva paragrahvi lõikes 4 nimetatud andmeid säilitatakse kümme aastat kollektiivlepingu lõppemisest arvates.
6)Kollektiivlepingute andmekogu vastutav töötleja on Majandus- ja Kommunikatsiooniministeerium.
§ 4^2. Kollektiivlepingu tingimuse laiendamine
1)Kollektiivlepingut võib laiendada poolte kokkuleppel käesoleva seaduse § 6 lõike 1 punktides 1 ja 3 määratud tingimuste osas. Laiendamise ulatus määratakse kindlaks kollektiivlepingus.
2)Kollektiivlepingu laiendatud tingimus kehtib ka nende tööandjate ja töötajate suhtes, kes ei ole kollektiivlepingu pooled ega isikud, kelle huve pooled kollektiivlepinguga esindavad, ning kes tegutsevad kollektiivlepingus kokkulepitud tegevusalal või tegevusala piires kokkulepitud ametialal.
3)Kollektiivlepingu tingimuse laiendamise võivad kokku leppida:
1)ametiühingute liit või tegevusala ametiühing, kelle liikmed moodustavad 15 protsenti tegevusala töötajatest või kellel on vähemalt 500 liiget, ja
2)tööandjate ühing või liit, kelle liikmed on tööandjaks vähemalt 40 protsendile vastava tegevusala töötajatele, kellele kohaldatakse kollektiivlepingu laiendatud tingimust.
4)Käesoleva paragrahvi lõike 3 punktis 2 nimetatud töötajate arvu hindamisel võetakse aluseks kollektiivlepingu tingimuse laiendamise kokkuleppe sõlmimisele eelneva kolme kuu keskmine vastava tegevusala töötajate arv Maksu- ja Tolliameti andmetel ning kollektiivlepingu tingimuse laiendamise kokkuleppe sõlminud poolte tõendid.
5)Käesoleva paragrahvi lõike 3 punktis 2 nimetatud töötajate arvu hindamisel arvestatakse ka tööandjate ühingusse või liitu mittekuuluvaid tööandjaid, kes avaldavad ühingule või liidule soovi sõlmida kollektiivlepingu tingimuse laiendamise kokkulepe.
§ 4^3. Informeerimine ja konsulteerimine kollektiivlepingu tingimuse laiendamisel
1)Läbirääkimiste pooled peavad enne kollektiivlepingu tingimuse laiendamist informeerima laiendamise kavatsusest tööandjaid ning töötajate ühinguid ja liite, kelle suhtes soovitakse lepingu tingimust laiendada, ja nendega konsulteerima käesolevas paragrahvis sätestatud korras.
2)Informeerimise ja konsulteerimise kohustus hõlmab vähemalt:
1)laiendatavat tingimust;
2)laiendatava tingimuse kohaldamisala;
3)laiendatava tingimuse eeldatavat jõustumisaega.
3)Läbirääkimiste pooled teavitavad avalikkust üleriigilise levikuga meediakanali vahendusel hiljemalt 30 päeva enne kollektiivlepingu tingimuse laiendamisega seotud läbirääkimiste alustamist, avaldades:
1)käesoleva paragrahvi lõikes 2 nimetatud teabe;
2)konsulteerimisprotsessis osalemise soovist teada andmise tähtpäeva;
3)läbirääkimiste poolte kontaktandmed.
4)Tööandja ning töötajate ühing ja liit, kelle suhtes kavatsetakse kollektiivlepingu tingimust laiendada, peavad soovist läbirääkimiste pooltega konsulteerida teatama kümne päeva jooksul käesoleva paragrahvi lõikes 3 nimetatud teabe avaldamisest arvates, kui teates ei ole märgitud pikemat tähtaega.
5)Läbirääkimiste jooksul on konsulteerimises osaleval tööandjal ning töötajate ühingul ja liidul õigus esitada laiendamise kohta arvamusi ja ettepanekuid ning saada läbirääkimiste pooltelt asjakohaseid selgitusi. Läbirääkimiste pooled peavad põhjendama esitatud arvamuste ja ettepanekutega arvestamata jätmist.
6)Kollektiivlepingu tingimuse laiendamisega seotud läbirääkimiste lõppemise järel teavitavad läbirääkimiste pooled avalikkust üleriigilise levikuga meediakanali vahendusel, avaldades sõlmitud kokkuleppe läbirääkimistel osalenud töötajate ühingu või liidu ning tööandjate ühingu või liidu veebilehel.
§ 4^4. Kollektiivlepingu laiendatud tingimuse kontroll
1)Kollektiivlepingu laiendatud tingimus esitatakse valdkonna eest vastutavale ministrile koos dokumentidega, mis tõendavad kollektiivlepingu poolte vastavust käesoleva seaduse § 4^2  lõigetes 1 ja 3 sätestatud tingimustele ning §-s 4^3  sätestatud kohustuste täitmist.
2)Valdkonna eest vastutav minister kontrollib kollektiivlepingu laiendatud tingimuse vastavust käesoleva seaduse nõuetele. Kontrolli kaasatakse nõuandval eesmärgil tööandjate keskliidu ja töötajate keskliidu esindajad.
3)Valdkonna eest vastutav minister avaldab kollektiivlepingu laiendatud tingimuse Ametlikes Teadaannetes või seaduse nõuetele mittevastavuse korral keeldub selle avaldamisest kümne tööpäeva jooksul käesoleva paragrahvi lõikes 1 sätestatud laiendatud tingimuse esitamisest arvates. Valdkonna eest vastutav minister võib tähtaega pikendada kuni kümne tööpäeva võrra, kui kollektiivlepingu laiendatud tingimuse kontroll vajab täiendavat teavet ja uurimist.
§ 4^5. Laiendatud tingimuse jõustumine
 Kollektiivlepingu laiendatud tingimus jõustub kolme kuu möödumisel Ametlikes Teadaannetes avaldamisest, kui kokkuleppes ei ole sätestatud hilisemat kuupäeva.
§ 4^6. Üleriigilise töötasu alammäära kokkulepe
1)Töötajate keskliit ja tööandjate keskliit võivad laiendatud kollektiivlepinguna kokku leppida üleriigilise töötasu alammäära, mida kohaldatakse kõigile töötajatele ja tööandjatele.
2)Üleriigilise töötasu alammäära kokkuleppele ei kohaldata käesoleva seaduse §-des 4^2 –4^5  sätestatut.
3)Valdkonna eest vastutav minister avaldab üleriigilise töötasu alammäära kokkuleppe Ametlikes Teadaannetes kümne tööpäeva jooksul selle ministrile esitamisest arvates.
4)Üleriigilise töötasu alammäära kokkulepe jõustub ühe kuu möödumisel Ametlikes Teadaannetes avaldamisest, kui kokkuleppes ei ole sätestatud hilisemat kuupäeva.
2. peatükk KOLLEKTIIVLEPINGU VORM JA SISU
§ 5. Kollektiivlepingu vorm
1)Kollektiivleping sõlmitakse kirjalikult.
2)Kollektiivlepingu lisad on lepingu lahutamatu osa ning nendel on kollektiivlepinguga võrdne juriidiline jõud.
§ 6. Kollektiivlepingu sisu
1)Käesoleva seaduse § 3 2. lõike punktides 1–3 loetletud poolte vahel sõlmitava kollektiivlepinguga võib kindlaks määrata:
1)palgatingimused;
2)töötingimused;
3)töö- ja puhkeaja tingimused;
4)töölepingu muutmise ja ülesütlemise tingimused ning töö tegemisest keeldumise alused;
5)töötajate koondamise tingimused, korra ja tagatised koondamise puhul;
6)töötervishoiu ja tööohutuse tingimused;
7)kutse-, täiendus- ja ümberõppe tingimused ja abi töötutele;
8)tagatised ja hüvitused, mida pooled peavad vajalikuks;
9)kollektiivlepingu täitmise kontrollimise ja vajaliku informatsiooni andmise korra;
10)kollektiivlepingu muutmise, pikendamise ja uue kollektiivlepingu sõlmimise korra;
11)täiendava vastutuse kollektiivlepingu täitmata jätmise eest;
12)töötajate ja tööandjate nõudmiste esitamise korra kollektiivse töötüli puhul;
13)tingimused, millega reguleeritakse muud kollektiivlepingu poolte vahelised suhted.
2)Käesoleva seaduse § 3 2. lõike punktis 4 nimetatud poolte vahel sõlmitava kollektiivlepinguga võib kindlaks määrata:
1)palga alammäära ning selle korrigeerimise korra, lähtudes elukalliduse tõusust;
2)töötervishoiu ja tööohutuse tagamiseks rakendatavad lisaabinõud;
3)täiendavad tööhõivetagatised;
4)muud täiendavad tööalased tagatised, mida pooled peavad vajalikuks;
5)kollektiivlepingu täitmise kontrollimise ja vajaliku teabe saamise korra.
3)Kollektiivlepinguga võib kindlaks määrata töötajaid esindava isiku täiendavad õigused ja tagatised töösuhetes.
3. peatükk KOLLEKTIIVLEPINGU SÕLMIMINE, KEHTIVUS JA MUUTMINE
§ 7. Kollektiivlepingu sõlmimise kord
1)Kollektiivleping sõlmitakse käesolevas seaduses ettenähtud lepingupoolte vahel läbirääkimiste teel vastastikuse usalduse ja vajaliku informatsiooni alusel.
2)Kollektiivlepingu projekti valmistab ette läbirääkimiste algataja ja esitab selle kirjalikult teisele poolele koos teatega soovist läbirääkimisi alustada.
3)Pooled alustavad läbirääkimisi seitsme päeva jooksul pärast vastava teate saamist.
4)Läbirääkimiste pidamiseks määravad pooled oma esindajad. Omavahelisel kokkuleppel võivad töötajate ühingud või liidud moodustada ühise esinduse ning sõlmida ühise kollektiivlepingu.
5)Läbirääkimisi peetakse poolte vahel kokkulepitud ajal. Läbirääkimiste pidamiseks tööajal vabastatakse poolte kokkuleppel nende esindajad põhitööst keskmise palga säilitamisega.
§ 8. Poolte õigused ja kohustused
1)Pooltel on õigus kaasata läbirääkimistele ja kollektiivlepingu projekti koostamisele asjatundjaid ja eksperte ning moodustada pariteetsel alusel töörühmi. Asjatundjate ja ekspertide kutsumisega seotud kulud kannab neid kutsunud pool.
2)Läbirääkimistel osalevate poolte esindajad, asjatundjad, eksperdid ja teised kollektiivlepingu projekti väljatöötamisega seotud isikud peavad hoidma neile teatavaks saanud tootmis-, äri- või ametisaladusi. Seda nõuet rikkunud isikud kannavad vastutust seadusega ettenähtud korras.
§ 9. Tagatised
Läbirääkimistes osalevate poolte esindajatega ei või töölepingut üles öelda töölepingu seaduse § 92 lõike 1 punktist 4 tuleneval põhjusel.
§ 10. Kollektiivlepingu sõlmimisel tekkivate vaidluste lahendamine
Kollektiivlepingu sõlmimisel tekkivad vaidlused lahendatakse kollektiivse töötüli lahendamise seaduse alusel.
§ 11. Jõustumine ja kehtivus
1)Kollektiivleping jõustub sellele allakirjutamise päevast, kui kollektiivlepingus ei ole ette nähtud teisiti.
2)Kollektiivlepingu kehtivus on üks aasta, kui pooled ei ole kokku leppinud teisiti.
3)Kollektiivlepingu kehtivuse ajal on pooled kohustatud täitma kollektiivlepingus ettenähtud tingimusi ning mitte kuulutama välja streiki või töösulgu kollektiivlepingus sätestatud tingimuste muutmise ajendil (edaspidi – pidama töörahu).
4)Ettevõtte või selle organisatsiooniliselt iseseisva osa üleminekul ühelt isikult teisele läheb kollektiivleping üle ettevõtte omandajale. Ettevõtteks käesoleva seaduse tähenduses loetakse ka majandusüksust, mis ei kuulu ettevõtjale, samuti asutust ja muud organisatsiooni.
5)Kollektiivlepingu tähtaja möödumisel loetakse, et kollektiivleping on muutunud tähtajatuks, kui kumbki kollektiivlepingu pool ei teata vähemalt kolm kuud enne kollektiivlepingu tähtaja möödumist kirjalikult teisele poolele, et ta ei soovi lepingu pikenemist. Kollektiivlepingu tähtajatuks muutumise korral on pooled kuni uue kollektiivlepingu sõlmimiseni või kollektiivlepingu lõppemiseni selle ülesütlemise tõttu kohustatud täitma kollektiivlepingu tingimusi. Tähtajatu kollektiivlepingu võib kumbki lepingupool üles öelda, teatades sellest teisele poolele ette vähemalt kuus kuud. Alates kollektiivlepingu ülesütlemisest teatamisest lõpeb kollektiivlepingust tulenev töörahu pidamise kohustus.
§ 12. Kollektiivlepingu avalikustamine
1)Sõlmitud kollektiivleping peab olema kättesaadav kõigile, keda see puudutab.
2)Tööandja on kohustatud tutvustama kollektiivlepingut ettevõtte, asutuse või muu organisatsiooni kõigile töötajatele, samuti uutele töötajatele nende tööleasumisel.
§ 13. Kollektiivlepingu muutmine ja täiendamine
Kollektiivlepingut täiendatakse ja muudetakse kollektiivlepingus ettenähtud korras. Kui nimetatud korda ei ole kindlaks määratud, siis muudetakse või täiendatakse kollektiivlepingut seaduses sätestatud korras.
4. peatükk KOLLEKTIIVLEPINGU TÄITMISE KONTROLLIMINE, VAIDLUSTE LAHENDAMINE JA VASTUTUS
§ 14. Täitmise kontrollimine
1)Kollektiivlepingu täitmist kontrollivad poolte volitatud esindajad.
2)Kollektiivlepingu kohta informatsiooni andmise ja täitmise kontrollimise kord määratakse kollektiivlepinguga.
§ 15. Täitmisel tekkivate vaidluste lahendamine
Kollektiivlepingu täitmisel tekkivad vaidlused lahendatakse vastavalt kollektiivlepingus ettenähtud korrale ja kollektiivse töötüli lahendamise seadusele.
§ 16. Vastutus
Kollektiivlepingus ettenähtud kohustuste mittetäitmisel kannab süüdiolev pool vastutust seaduses ja kollektiivlepingus ettenähtud korras.
4^1. peatükk RIIKLIK JA HALDUSJÄRELEVALVE
§ 16^1. Riikliku ja haldusjärelevalve teostamine
1)Riiklikku ja haldusjärelevalvet käesoleva seaduse nõuete, sealhulgas kollektiivlepingu laiendatud tingimuse täitmise üle teostab Tööinspektsioon.
2)Tööinspektsioon võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30–32 ja 49–51 sätestatud riikliku järelevalve erimeetmeid korrakaitseseaduses sätestatud alusel ja korras.
§ 16^2. Ettekirjutuse vaidemenetlus
5. peatükk SEADUSE RAKENDAMINE
§ 17. 
1)Kollektiivlepingud ja kokkulepped, mis on sõlmitud enne käesoleva seaduse jõustumist, kehtivad niivõrd, kuivõrd need ei ole vastuolus käesoleva seadusega. 
2)Käesoleva seaduse § 11 lõikes 5 sätestatut kohaldatakse ka nendele kollektiivlepingutele, mis on sõlmitud enne 2012. aasta 1. maid. 
§ 17^1. Kollektiivlepingu laiendatud tingimuse kehtivus
 Enne käesoleva seaduse jõustumist Ametlikes Teadaannetes avaldatud kollektiivlepingu laiendatud tingimus, mis ei vasta käesoleva seaduse § 4^2  lõikes 3 sätestatud nõuetele, kaotab kehtivuse 2021. aasta 31. detsembril, kui kollektiivlepingus ei ole sätestatud varasemat tähtpäeva.
Riigi Teataja seadus
§ 1. Riigi Teataja
1)Riigi Teataja on Eesti Vabariigi ametlik võrguväljaanne, milles avaldatakse õigusaktid ja muud dokumendid (edaspidi akt).
2)Riigi Teataja on ühtlasi riigi infosüsteemi kuuluv andmekogu.
§ 2. Algtekstide avaldamine
1)Riigi Teatajas avaldatakse aktid ametlike algtekstidena neljas osas.
2)Riigi Teataja esimeses osas «Õigustloovad aktid» avaldatakse järgmised aktid:
1)seadus koos viitega Vabariigi Presidendi otsusele seaduse väljakuulutamise kohta;
2)rahvahääletuse otsus;
3)Vabariigi Presidendi seadlus;
4)rahvahääletusele pandud seaduseelnõu ja otsuse eelnõu;
5)Vabariigi Valitsuse, ministri ja Eesti Panga presidendi määrus;
6)ministeeriumi, Riigikantselei ja teiste riigiasutuste sõlmitud piiritlemata arvu juhtumeid reguleeriv haldusleping;
7)Riigikohtu põhiseaduslikkuse järelevalve kolleegiumi või üldkogu lahend, mis sisaldab otsust Riigi Teatajas avaldatud õigustloova akti põhiseadusega kooskõla kohta.
3)Riigi Teataja teises osas «Välislepingud ja muud välissuhtlemisalased aktid» avaldatakse järgmised aktid:
1)välislepingu sõlmimist või lõpetamist käsitlev seadus koos viitega Vabariigi Presidendi otsusele seaduse väljakuulutamise kohta;
2)sõlmitud välisleping eesti keeles või selle tõlge eesti keelde, kui välislepingu tekst on ainult võõrkeeltes, ja vähemalt ühes tõlgendamise aluseks olevas võõrkeeles. Välisleping avaldatakse koos välislepingu sõlmimist käsitleva seadusega või, kui see on avaldatud Euroopa Liidu Teatajas, siis esitatakse viide ja link eesti keeles avaldatud välislepingule või Vabariigi Valitsuse korraldusele, millega otsustati välisleping sõlmida;
3)Välisministeeriumi teadaanne välislepingu jõustumise ja kehtivuse lõppemise kohta ning vajaduse korral muu välislepingut puudutav teadaanne;
4)Vabariigi Valitsuse välissuhtlemisalane korraldus;
5)Vabariigi Presidendi otsus diplomaatilise esindaja nimetamise ja tagasikutsumise kohta.
4)Riigi Teataja kolmandas osas «Riigikogu, Vabariigi Presidendi ja Vabariigi Valitsuse üksikaktid ning muud dokumendid» avaldatakse järgmised aktid:
1)Riigikogu otsus, avaldus, deklaratsioon ja pöördumine;
2)Vabariigi Presidendi otsus ja käskkiri, välja arvatud otsus seaduse väljakuulutamise ja süüdimõistetu armuandmispalve läbivaatamise kohta;
3)Vabariigi Valitsuse korraldus;
4)peaministri korraldus, mille avaldamine Riigi Teatajas on Vabariigi Valitsuse seadusega ette nähtud;
5)ministri käskkiri, kui selle avaldamine Riigi Teatajas on seadusega ette nähtud;
5^1)Kaitseväe juhataja või Kaitseväe juhataja volitatud ülema, samuti Kaitseväe juhataja volitatud rahvusvahelise organisatsiooni või välisriigi relvajõudude ülema otsus, kui selle avaldamine Riigi Teatajas on seadusega ette nähtud;
6)Eesti Panga Nõukogu otsus ja aruanne Eesti Panga tegevuse kohta;
7)Riigikogu juhatuse otsus Riigikogu asendusliikme Riigikogu liikmeks asumise ja Riigikogu liikme volituste lõppemise, Riigikogu alatise komisjoni koosseisu kinnitamise ning Riigikogu fraktsiooni registreerimise ja koosseisu kinnitamise kohta;
8)Vabariigi Valimiskomisjoni otsus;
9)Vabariigi Valimiskomisjoni teadaanne rahvahääletuse edasilükkumise või rahvahääletuse ärajäämise kohta;
10)teadaanne Vabariigi Valitsuse või ministri ametisse astumise kohta;
11)Riigikohtu esimehe, riigikontrolöri ja õiguskantsleri ülevaade Riigikogule;
12)Tervisekassa eelarve, tegevusaruanne ja auditeeritud aastaaruanne;
13)Raamatupidamise Toimkonna juhend;
14)Eestit okupeerinud riikide julgeolekuorganite või relvajõudude luure- või vastuluureorganite teenistuses olnud või nendega koostööd teinud isikute arvelevõtmise ja avalikustamise korra seaduse alusel Riigi Teatajas avaldatav Kaitsepolitseiameti teadaanne.
5)Riigi Teataja neljandas osas «Kohaliku omavalitsuse määrused», mille kohta võib kasutada lühendtähist KO, avaldatakse valla- ja linnavolikogu ning valla- ja linnavalitsuse määrused.
6)Käesoleva paragrahvi lõigetes 2 kuni 5 nimetamata akti võib Riigi Teatajas avaldada Riigikogu, Vabariigi Valitsuse või Riigi Teataja väljaandja otsusel.
§ 3. Terviktekstide avaldamine
1)Riigi Teatajas avaldatakse koos algtekstiga selle alusel koostatud kõiki muudatusi sisaldavad järgmiste õigusaktide ametlikud terviktekstid:
1)seadus;
2)Vabariigi Presidendi seadlus;
3)Vabariigi Valitsuse, ministri ja Eesti Panga presidendi määrus;
4)Riigikogu otsus;
5)Vabariigi Valitsuse korraldus;
6)valla- ja linnavolikogu ning valla- ja linnavalitsuse (edaspidi kohaliku omavalitsuse üksus)määrus.
2)Avaldamisel lisab Riigi Teataja väljaandja terviktekstile kehtivusaja andmed.
§ 4. Avaldamise piirangud
1)Riigi Teatajas ei avaldata:
1)Euroopa Liidu Teatajas avaldamisele kuuluvat õigusakti, sealhulgas välislepingut;
2)riigisaladust ja juurdepääsupiirangut sisaldavat akti;
3)Vabariigi Valitsuse korraldust, mis toimetatakse isikule kätte haldusmenetluse seadusega sätestatud korras, kui selline kättetoimetamise kohustus on korralduses märgitud ja puudub avalik huvi selle avaldamiseks Riigi Teatajas.
2)Riigisaladust sisaldava määruse kohta avaldatakse Riigi Teatajas määruse osa, millele riigisaladus ei laiene, või teadaanne, mis sisaldab vähemalt määruse pealkirja, vastuvõtmise kuupäeva ja numbrit.
3)Riigi Teataja väljaandja võib avaldatud aktides isiku taotlusel, akti andja või esitaja ettepanekul või kooskõlastatult akti esitajaga asendada isiku eraelu kaitse eesmärgil isikunimed initsiaalide või tähemärkidega, kui puudub avalik huvi isikuandmete jätkuvaks avaldamiseks Riigi Teatajas.
§ 5. Riigi Teatajas avaldatav muu teave
Riigi Teatajas avaldatud aktidele võib lisada seoseid teiste aktide ja õigusteavet sisaldavate andmekogudega ning teha kättesaadavaks riigi poolt väljaantud õigustloovate aktide eelnõude seletuskirju ja muud menetlusteavet ning aktidega seotud andmeid.
§ 6. Riigi Teatajas avaldatavate aktide tõlkimine
1)Riigi Teatajas avaldatud õigusaktide tõlkimist ja tõlgete avaldamist korraldab Justiitsministeerium valdkonna eest vastutava ministri määratud mahus.
2)Tõlked tehakse kättesaadavaks Riigi Teatajas.
3)Vandetõlgi pädevuses on:
1)seaduse tõlkimine võõrkeelde;
2)Riigi Teatajas avaldatava välislepingu tõlkimine eesti keelde.
4)Käesoleva paragrahvi lõikes 3 nimetamata, Riigi Teatajas avaldatavate aktide tõlked edastab tõlkimist korraldanud ministeerium Justiitsministeeriumile, kes otsustab nende avaldamise.
§ 7. Riigi Teataja kättesaadavus ja kasutamine
1)Riigi Teataja on Internetis tasuta kättesaadav.
2)Eesti Rahvusraamatukogus, rahvaraamatukogudes ning valla- ja linnavalitsustes võimaldatakse Riigi Teatajale tasuta juurdepääs.
3)Riigi Teatajas avaldatud akte on võimalik leida avaldamise aja, valdkondliku liigituse ning muude andmete alusel, samuti ületekstiotsinguga.
4)Väljaandja abistab kasutajaid Riigi Teatajas avaldatud aktide otsimisel.
§ 8. Riigi Teataja väljaandja
1)Riigi Teatajat annab välja Justiitsministeerium.
2)Riigi Teataja väljaandja korraldab aktide avaldamise ning tagab Riigi Teataja kättesaadavuse, usaldusväärsuse ja kasutusmugavuse.
§ 9. Aktide esitamine avaldamiseks, avaldamise tähtajad ja säilitamine
1)Akti esitab Riigi Teatajas avaldamiseks akti andja volitatud esindaja, arvestades Riigi Teataja väljaandja antud juhiseid. Akti andja volitatud esindaja vastutab esitatud akti vastavuse eest allakirjutatud aktile.
2)Akt esitatakse avaldamiseks hiljemalt allakirjutamisele või seaduse väljakuulutamisele järgneval tööpäeval. Kohaliku omavalitsuse üksuse määrus esitatakse avaldamiseks hiljemalt kolmandal tööpäeval pärast allakirjutamist.
2^1)Vabariigi Valitsuse kaitsevalmiduse kõrgendamise korraldus, Riigikogu sõjaseisukorra, mobilisatsiooni ja demobilisatsiooni väljakuulutamise ning kaitsevalmiduse kõrgendamise heaks kiitmise ja heakskiidu lõpetamise otsus, Vabariigi Presidendi sõjaseisukorra ning mobilisatsiooni väljakuulutamise otsus, samuti Vabariigi Valitsuse, peaministri, sisekaitseülema ja Kaitseväe juhataja või Kaitseväe juhataja volitatud ülema, samuti Kaitseväe juhataja volitatud rahvusvahelise organisatsiooni või välisriigi relvajõudude ülema kõrgendatud kaitsevalmiduse korraldamiseks ja sõjaseisukorra lahendamiseks ning mobilisatsiooni ja demobilisatsiooni eesmärgi saavutamiseks antud haldusakt esitatakse avaldamiseks viivitamata.
2^2)Vabariigi Valitsuse eriolukorra väljakuulutamise ja lõpetamise, eriolukorra asjaolude muutmise ning eriolukorra väljakuulutamise põhjustanud hädaolukorra lahendamisega seotud korraldus esitatakse avaldamiseks viivitamata.
3)Terviktekstid koostab ja esitab avaldamiseks:
1)Justiitsministeerium – seadused, Vabariigi Presidendi seadlused, Riigikogu otsused, Vabariigi Valitsuse määrused ja korraldused ning ministrite määrused;
3)Eesti Pank – Eesti Panga presidendi määrused;
5)kohaliku omavalitsuse üksus – kohaliku omavalitsuse üksuse määrused.
4)Terviktekst koostatakse ja esitatakse avaldamiseks Riigi Teataja väljaandja teatatud tähtpäevaks, kuid hiljemalt algteksti avaldamisele eelneval päeval.
5)Välisministeeriumi teadaande välislepingu kehtivust mõjutava sündmuse kohta esitab Välisministeerium avaldamiseks enne sündmuse saabumist või kui see ei ole võimalik, siis viivitamata sündmuse kohta teabe saamisel.
6)Akt avaldatakse seitsme tööpäeva jooksul avaldamiseks esitamisest. Terviktekstid avaldatakse samal päeval algtekstiga, mille alusel terviktekstid koostati.
6^1)Käesoleva paragrahvi lõikes 2^1  nimetatud akt avaldatakse hiljemalt akti esitamisele järgneval päeval.
6^2)Käesoleva paragrahvi lõikes 2^2  nimetatud korraldus avaldatakse hiljemalt korralduse esitamisele järgneval päeval.
7)Vigadega või nõuetele mittevastava akti avaldamise võib Riigi Teataja väljaandja peatada ja nõuda uue akti esitamist. Sel juhul peatub avaldamise tähtaeg kuni nõuetekohase akti saamiseni.
8)Riigi Teataja väljaandja säilitab alatiselt:
1)avaldamiseks esitatud ja avaldatud aktid elektrooniliselt;
2)avaldatud seaduste algtekstid paberil.
9)Valdkonna eest vastutav minister võib kehtestada määrusega aktide avaldamiseks esitamise, algtekstide paberil säilitamise ja terviktekstide koostamise korra.
§ 10. Vigade parandamine
1)Riigi Teataja väljaandja võib avaldamiseks esitatud või avaldatud aktis või andmetes parandada ilmse ebatäpsuse.
2)Kui avaldatud akt ei vasta avaldamiseks esitatule, parandab Riigi Teataja väljaandja ilmse ebatäpsuse, teatades sellest akti esitajale.
3)Kui avaldatud akt vastab avaldamiseks esitatule, parandab Riigi Teataja väljaandja ilmse ebatäpsuse omal algatusel või akti andja taotlusel tingimusel, et vea parandamine ei mõjuta isikute õigusi ega kohustusi. Tehtud parandusest teavitab Riigi Teataja väljaandja akti andjat. Vajaduse korral küsib Riigi Teataja väljaandja paranduse tegemiseks akti andja nõusolekut.
4)Kui avaldatud terviktekst ei vasta koostamise aluseks olevale algtekstile, teatatakse veast Riigi Teataja väljaandjale, kes kontrollib vea olemasolu ja parandab selle või teatab vea puudumisest.
5)Avaldatud akti parandamisel lisatakse dokumendile märge parandamise kuupäeva ja kellaajaga.
§ 11. Riigi Teataja väljaandmine paberil
1)Kui Riigi Teataja levitamine võrguväljaandena või aktide avaldamine võrguväljaandes on takistatud, võib Riigi Teatajat välja anda paberil. Kui takistused on kõrvaldatud, avaldatakse paberil avaldatud aktid võrguväljaandes.
2)Riigi Teatajat võib välja anda paberil eriväljaandena, kui riigiasutused, üleriigilised kohaliku omavalitsuse üksuste liidud või avalik-õiguslikud juriidilised isikud on tellinud tervikteksti või terviktekstidest koosneva kogumiku. Eriväljaande väljaandmisega kaasnevad kulud tasub tellija.
§ 12. Aktide avaldamine muudes väljaannetes ja veebilehtedel
1)Riigi Teatajas avaldatud akte võib avaldada muudes väljaannetes ja veebilehtedel märkusega, et ametlik tekst on avaldatud Riigi Teatajas, lisades sellele viite või lingi Riigi Teataja veebiaadressile.
2)Riigiasutuste ja kohaliku omavalitsuse üksuste veebilehtedel Riigi Teatajas avaldatud õigusakte ei avaldata, vaid lisatakse lingid, mille kaudu on aktid Riigi Teatajast kättesaadavad.
§ 13. Ametlikud Teadaanded
1)Ametlikud Teadaanded on Eesti Vabariigi ametlik võrguväljaanne ja andmekogu, mille väljaandja on Justiitsministeerium.
2)Ametlikes Teadaannetes avaldatakse teated, kutsed ja kuulutused (edaspidi teadaanne), mille avaldamise kohustus tuleneb seadusest või Vabariigi Valitsuse või ministri määrusest ja mille avaldamist muus väljaandes ei ole ette nähtud.
3)Ametlikes Teadaannetes avaldatud teadaannete lugemine Internetis kättesaadava avaliku kasutajaliidese kaudu on tasuta, muud teenused võivad olla tasulised.
4)Valdkonna eest vastutav minister kehtestab määrusega Ametlike Teadaannete põhimääruse, sealhulgas:
1)andmekogu pidamise ning teadaannete esitamise korra;
2)avaldamise lõpetamise ja kustutamise tähtajad teadaande liikide kaupa, kui need ei tulene seadusest;
3)nende teadaannetega tutvumise korra, mille avaldamine on lõpetatud;
4)võib kehtestada Ametlike Teadaannete nende tasuliste teenuste loetelu, millega võimaldatakse automaatsete teavituste, päringute või automaatselt töödeldavate andmete edastamist, teenuste osutamise tingimused ja tasumäärad kuni 6 eurot ühe teavituse või päringu kohta.
5)Teadaanne, mis on esitatud kehtestatud korras ja mille eest on tasutud riigilõiv, kui see on riigilõivu seaduses ette nähtud, avaldatakse ühe tööpäeva jooksul teadaande avaldamiseks esitamisest või teadaandes märgitud hilisemal kuupäeval.
6)Teadaanne avaldatakse muutmata kujul, näidates ära teadaande avaldamise kuupäeva. Avaldamiseks esitatud teadaande õigsuse eest vastutab teadaande esitaja.
7)Ametlike Teadaannete väljaandja võib parandada teadaandes ilmse ebatäpsuse.
8)Ametlike Teadaannete väljaandja võib jätta teadaande avaldamata või avaldatud teadaande kustutada, kui teadaande avaldamise eest ei ole tasutud ettenähtud riigilõivu või selle avaldamiseks puudub õiguslik alus.
9)Teadaande esitaja määrab esitamisel teadaande avaldamise lõpetamise tähtaja, arvestades avaldamise eesmärgi saavutamise vajadust, kui see on teadaande esitamisel teada ja kui see on lühem käesoleva paragrahvi lõike 4 punkti 2 alusel kehtestatud tähtajast. Teadaande avaldamine lõpetatakse tähtaja saabumisel automaatselt.
10)Kui avaldamise lõpetamise tähtaeg ei ole teadaande esitamisel teada, teatab esitaja tähtaja saabumisel sellest Ametlike Teadaannete väljaandjale.
11)Puudutatud isik võib teadaande esitajalt nõuda selle teadaande avaldamise lõpetamist, mille avaldamise eesmärk on täidetud. Teadaande esitaja teatab avaldamise lõpetamisest Ametlike Teadaannete väljaandjale.
12)Teadaande esitaja võib taotleda teadaande parandamist või kustutamist, näidates ära selle põhjuse. Ametlike Teadaannete väljaandja võib parandamisest või kustutamisest põhjendatult keelduda. Parandamise või kustutamise korral lisatakse sellele väljaandja õiend.
13)Teadaannetega, mille avaldamine on lõpetatud, on õigus tutvuda pädeval asutusel ja õigustatud huviga isikul.
§ 14. Üleminekusätted
1)Kohaliku omavalitsuse üksuste kõikide määruste ja nende terviktekstide avaldamist Riigi Teatajas alustatakse hiljemalt 2013. aasta 1. jaanuaril.
2)Kuni 2010. aasta 31. detsembrini annab Riigi Teatajat välja Riigikantselei ja korraldab käesoleva seaduse § 9 lõike 3 punktis 1 sätestatud Vabariigi Valitsuse määruste ja korralduste terviktekstide avaldamise.
3)Riigi Teataja väljaandmise ülesanded antakse Riigikantseleilt koos eelarvega üle Justiitsministeeriumile 2011. aasta 1. jaanuaril. Riigi Teataja väljaandmist korraldava Riigikantselei struktuuriüksuse ametnikud jätkavad alates 2011. aasta 1. jaanuarist teenistust Justiitsministeeriumi koosseisus.
4)Kuni päevani, mis on kindlaks määratud Euroopa Liidu Nõukogu otsuses Eesti Vabariigi suhtes kehtestatud erandi kehtetuks tunnistamise kohta Euroopa Liidu toimimise lepingu artikli 140 lõikes 2 sätestatud alusel, võib käesoleva seaduse § 13 lõike 4 punkti 4 alusel kehtestatav tasumäär olla kuni 100 krooni.
§ 42. Jõustumine
1)Seadus jõustub 2010. aasta 1. juunil.
2)Seaduse § 22 punktid 3 ja 5, § 36 punktid 1 ja 2 ning § 40 jõustuvad järgmisel päeval pärast seaduse Riigi Teatajas avaldamist.
3)Seaduse § 6 lõike 3 punkt 2 ja § 38 jõustuvad 2014. aasta 1. jaanuaril.
4)Seaduse § 22, välja arvatud punktid 3 ja 5, jõustub 2013. aasta 1. jaanuaril.
5)Seaduse § 6 lõige 2 ja lõike 3 punkt 1, § 13 lõiked 4, 9 ja 10 ning § 36 punktid 3 ja 4 jõustuvad 2011. aasta 1. jaanuaril.Etendusasutuse seadus
§ 1. Seaduse reguleerimisala
1)Käesolev seadus sätestab etendusasutuse mõiste ning etendusasutuse tegevuse korraldamise ja rahastamise ning etendusasutuse aruandluse alused.
2)Käesolevas seaduses ettenähtud haldusmenetlusele kohaldatakse haldusmenetluse seadust, arvestades käesolevast seadusest tulenevaid erisusi.
§ 2. Etendusasutus
1)Etendusasutus käesoleva seaduse tähenduses on juriidiline isik või asutus:
1)kelle põhitegevusala on teatri- ja tantsuetenduste või kontsertide lavastamine ja esitamine, muusikaline loometegevus või lavakunsti abitegevused;
2)kes korraldab regulaarselt autorite ja esitajate loomingu avalikke esitusi etenduste või kontsertidena;
3)kes on töösuhtes loominguliste töötajatega või võlaõiguslikus suhtes teenuse osutajatega loominguliste eesmärkide täitmiseks;
4)kellel on loominguline juht;
5)kes teavitab avalikkust etenduse või kontserdi toimumisest.
2)Käesolev seadus reguleerib sellise etendusasutuse tegevust, kes toimib riigi sihtasutusena või riigi osalusel asutatud sihtasutusena (edaspidi riigi asutatud sihtasutusena tegutsev etendusasutus), kohaliku omavalitsuse sihtasutusena (edaspidi sihtasutusena tegutsev munitsipaaletendusasutus, koos riigi asutatud sihtasutusena tegutseva etendusasutusega sihtasutusena tegutsev etendusasutus)või kohaliku omavalitsuse asutusena (edaspidi munitsipaaletendusasutus).
2^1)Sihtasutusena tegutseval etendusasutusel ja munitsipaaletendusasutusel on lisaks käesoleva paragrahvi lõikes 1 sätestatule ka loomenõukogu.
3)Käesoleva paragrahvi lõikes 2 nimetamata eraõiguslike juriidiliste isikute kohta käivate seaduste alusel tegutsevate etendusasutuste (edaspidi eraetendusasutus)tegevust reguleerib käesolev seadus niivõrd, kuivõrd see on seaduses nimetatud.
§ 2^1. Kontserdiasutus
1)Kontserdiasutus käesoleva seaduse tähenduses on sihtasutusena tegutsev etendusasutus või munitsipaaletendusasutus, kes korraldab autorite ja esitajate loomingu avalikke esitusi valdavalt kontsertide või muusikalavastustena.
2)Kontserdiasutusele kohaldatakse käesolevas seaduses etendusasutuse kohta sätestatut niivõrd, kuivõrd käesolevast seadusest ei tulene teisiti.
3)Käesolevat seadust, välja arvatud § 12 lõiget 1, ei kohaldata eraetendusasutusele, kes korraldab autorite ja esitajate loomingu avalikke esitusi valdavalt kontsertide või muusikalavastustena.
§ 2^2. Seaduse kohaldamine avaliku etenduse või kontserdi korraldajale
 Käesoleva seaduse § 12 lõiget 1 kohaldatakse vajalike erisustega mistahes avaliku etenduse või kontserdi korraldajale.
2. peatükk ETENDUSASUTUSE TEGEVUSE KORRALDAMINE
§ 3. Etendusasutuse moodustamine, ümberkorraldamine, selle tegevuse lõpetamine ja nendest teatamine
§ 4. Etendusasutuse põhimäärus ja põhikiri
1)Etendusasutuse põhikirjas või põhimääruses nähakse ette etendusasutuse ülesanded, juhtimise korraldus, vara ja selle majandamise ning eelarvega seotud õigused ja kohustused, vajaduse korral aruandluse ja kontrolli korraldus, etendusasutuse juhi ja loomingulise juhi vaba ametikoha täitmise ja arengukava koostamise ja muutmise kord ning muud etendusasutuse tegevuse korraldamiseks olulised sätted.
4)Käesoleva paragrahvi lõiget 1 kohaldatakse ka eraetendusasutusele.
§ 5. Etendusasutuse juht ja loominguline juht
1)Etendusasutuse juht tagab etendusasutuse ülesannete täitmise ning vastutab etendusasutuse üldseisundi ja arengu ning selle rahaliste vahendite sihipärase kasutamise eest. Loomingulise tegevusega seotud küsimusi otsustab etendusasutuse juht loomingulise juhi ettepanekul.
2)Etendusasutuse loomingulist tegevust kavandab ja koordineerib loominguline juht, kes:
1)korraldab etendusasutuse repertuaarivalikut ning koostab repertuaariplaani või hooajakava ja esitab selle loomenõukogu olemasolu korral sellele arvamuse andmiseks;
2)korraldab loominguliste töötajate valikut ja rakendamist;
3)tagab etendusasutuse loominguliste eesmärkide täitmise.
3)Etendusasutuse loomingulise juhi ametinimetus nähakse ette etendusasutuse põhikirjas või põhimääruses.
4)Etendusasutuse juhi ja loomingulise juhi ülesandeid võib täita sama isik, kui selline võimalus on sätestatud etendusasutuse põhikirjas või põhimääruses.
5)Sihtasutusena tegutsevas etendusasutuses täidab etendusasutuse juhile pandud ülesandeid sihtasutuse juhatus põhikirjas ettenähtud korras. Etendusasutuse loomingulise juhi ülesandeid võib sihtasutuse nõukogu otsuse alusel täita juhatuse liige.
6)Käesoleva paragrahvi lõikeid 1–4 kohaldatakse ka eraetendusasutusele.
§ 6.  Etendusasutuse juhi ja loomingulise juhi vaba ametikoha täitmine
1)Etendusasutuse juhi ja riigi asutatud sihtasutusena tegutseva etendusasutuse, välja arvatud kontserdiasutuse loomingulise juhi vaba ametikoha täitmiseks korraldatakse avalik konkurss, mille korraldamise tingimused ja kord sätestatakse etendusasutuse põhikirjas või põhimääruses.
2)Riigi asutatud sihtasutusena tegutseva kontserdiasutuse, munitsipaaletendusasutuse ja sihtasutusena tegutseva munitsipaaletendusasutuse loomingulise juhi vaba ametikoha täitmise kord sätestatakse etendusasutuse põhikirjas või põhimääruses.
3)Etendusasutuse juhi ja loomingulise juhiga sõlmitakse tähtajaline tööleping kuni viieks aastaks, kui nad ei ole sihtasutusena tegutseva etendusasutuse juhatuse liikmed. Tähtajalise töölepingu asemel võib kontserdiasutuse loomingulise juhi või tema esindajaga sõlmida teenuse osutamiseks muu võlaõigusliku lepingu tähtajaga kuni viis aastat.
4)Sihtasutusena tegutseva etendusasutuse nõukogu või munitsipaaletendusasutuse moodustaja otsusel võib etendusasutuse juhiga sõlmitud juhatuse liikme lepingut või tähtajalist töölepingut avalikku konkurssi korraldamata pikendada üks kord.
5)Käesoleva paragrahvi lõiget 4 kohaldatakse ka riigi asutatud sihtasutusena tegutseva etendusasutuse, välja arvatud kontserdiasutuse loomingulise juhiga sõlmitud lepingule.
6)Kui sihtasutusena tegutseva etendusasutuse juhi vaba ametikohta ei ole mõjuval põhjusel võimalik avaliku konkursi korras täita, määrab sihtasutusena tegutseva etendusasutuse nõukogu etendusasutuse juhi etendusasutuse asutajate nõusolekul kuni üheks aastaks avalikku konkurssi korraldamata.
§ 7. Etendusasutuse loominguline töötaja
1)Etendusasutuse loominguline töötaja (edaspidi loominguline töötaja)on töötaja, kelle loomingulise tegevuse tulemusel kavandatakse, valmistatakse ette ning esitatakse avalikke etendusi ja kontserte.
2)Loomingulise töötajaga võib sõlmida tähtajalise töölepingu kuni viieks aastaks, kui seda õigustab loomingulise töö eripära.
§ 7^1. Tähtajalise töölepingu järjestikuse sõlmimise ja pikendamise piirang
1)Kui loomingulise töötajaga on sõlmitud tähtajaline tööleping samas töökohas samalaadse töö tegemiseks järjestikku rohkem kui kaks korda või tähtajalist lepingut on pikendatud rohkem kui üks kord viie aasta jooksul, loetakse tema töösuhe algusest peale tähtajatuks.
2)Loomingulise töötajaga on lubatud sõlmida tähtajaline järjestikune tööleping rohkem kui kaks järjestikust korda või pikendada seda rohkem kui üks kord viie aasta jooksul, kui sellises võimaluses on kokku lepitud kollektiivlepingus ning tingimusel, et see on vajalik loomingulise valdkonna töö eripära tõttu ning järjestikuste tähtajaliste töölepingute koguarv ei ületa viit töölepingut ja kogukestus kümmet aastat.
3)Tähtajalise töölepingu sõlmimine loetakse järjestikuseks, kui ühe töölepingu lõppemise ja järgmise töölepingu sõlmimise vaheline aeg ei ületa kahte kuud.
4)Etendusasutuse loomingulise juhiga tähtajalise töölepingu järjestikuse sõlmimise või pikendamise korral ei muutu tema töösuhe tähtajatuks.
§ 8. Loomenõukogu
1)Etendusasutuse loomenõukogu kavandab ja hindab etendusasutuse loomingulist tegevust.
2)Loomenõukogu moodustamise kord ja nõukogu pädevus sätestatakse etendusasutuse põhimääruses või põhikirjas.
3)Loomenõukogusse kuuluvad etendusasutuse loominguline juht ja loominguliste töötajate esindajad. Loomenõukogusse võivad kuuluda ka etendusasutuse juht ja asjatundjatena teised isikud.
§ 9. Etendusasutuse arengukava
1)Etendusasutus koostab arengukava vähemalt neljaks aastaks.
2)Arengukavas nähakse ette etendusasutuse missioon ja eesmärgid ning nende täitmiseks kavandatav tegevus ja vahendid.
3)Arengukava koostamise ja muutmise kord sätestatakse etendusasutuse põhimääruses või põhikirjas.
5)Munitsipaaletendusasutusele, sihtasutusena tegutsevale munitsipaaletendusasutusele ja eraetendusasutusele kohaldatakse käesoleva paragrahvi lõikeid 1–3, kui nad taotlevad toetust riigieelarvest käesolevas seaduses ja selle alusel kehtestatud korras.
§ 10. Etendusasutuse töökorraldus
1)Etendusasutus on repertuaari valikul ja muudes kunstilistes otsustes sõltumatu.
2)Etendused ja kontserdid planeeritakse repertuaariplaani või hooajakava ja selle põhjal koostatud kuukava alusel.
§ 11. Repertuaariplaan ja hooajakava
1)Repertuaariplaan või hooajakava koostatakse vähemalt üheks hooajaks.
2)Repertuaariplaani või hooajakava kinnitab etendusasutuse juht loomingulise juhi ettepaneku alusel.
07.11.2022 20:45
Veaparandus. Parandatud ilmne ebatäpsus sõnas „alusel“ Riigi Teataja seaduse § 10 lõike 4 alusel.
3)Eraetendusasutusele kohaldatakse käesoleva paragrahvi lõikeid 1 ja 2, kui ta taotleb toetust riigieelarvest käesolevas seaduses ja selle alusel kehtestatud korras.
§ 12. Avalikkuse teavitamine
1)Etendusasutus teeb etenduse ja kontserdi kohta avalikult kättesaadavaks järgmised andmed:
1)etendusasutuse nimetus;
2)esitatava teose või selle osa pealkiri;
3)teose pealkiri originaalkeeles;
4)tuletatud teose korral viide originaalteosele;
5)teose autori nimi;
6)teose põhiesitajad või esitajate kollektiiv;
7)etenduse või kontserdi toimumise aeg ja koht;
9)etenduse või kontserdi ja selle toimumise koha ligipääsetavuse kirjeldus.
2)Käesoleva paragrahvi lõiget 1 kohaldatakse ka eraetendusasutusele.
§ 13. Teose jäädvustamine
1)Etendusasutus korraldab oma repertuaaris olevate teoste jäädvustamist, arvestades autoriõiguse seadusest tulenevaid nõudeid.
2)Jäädvustamine käesoleva seaduse tähenduses on teose esituse salvestamine mistahes andmekandjale.
§ 14. Teose toimik
1)Etendusasutus koostab repertuaaris oleva teose kohta toimiku, kuhu kuuluvad näiteks tekstiraamat, kavaleht, reklaammaterjal, kujunduse kavandid või fotod, väljavõtted meediakajastustest ja muud asjakohased materjalid. Võimaluse korral lisatakse toimikusse teose salvestis.
2)Teose toimiku koostamist ja säilitamist korraldab etendusasutuse juht, arvestades arhiiviseadusest ja autoriõiguse seadusest tulenevaid nõudeid.
3)Teose toimikut võib pidada digitaalselt.
3. peatükk ETENDUSASUTUSE EELARVE JA RAHASTAMINE NING KOMISJONI MOODUSTAMINE
§ 15. Eelarve ja rahastamine
1)Etendusasutusel on oma eelarve. Etendusasutuse eelarve koostamiseks kavandatakse kulud ja selgitatakse nende katteallikad.
2)Etendusasutuse kulude katteallikad on:
1)pääsmete müügist laekuv tulu;
2)põhitegevusega kaasnevast ja seda toetavast majandustegevusest saadav tulu;
3)laekumised sihtfondidest ja -kapitalidest;
4)annetused ja muud tulud;
5)toetus valla- või linnaeelarvest;
6)toetus riigieelarvest.
3)Etendusasutustele antava toetuse suurus määratakse vastava aasta riigieelarves.
5)Etendusasutus võib saada riigieelarvest taotluse alusel toetust käesolevas seaduses ja selle alusel kehtestatud korras.
6)Käesoleva paragrahvi lõiget 5 ei kohaldata munitsipaalkontserdiasutusele ja sihtasutusena tegutsevale munitsipaalkontserdiasutusele.
7)Käesoleva paragrahvi lõige 5 ei välista etendusasutusele riigieelarvest muul õiguslikul alusel toetuse maksmist.
§ 16. Etendusasutusele riigieelarvest toetuse määramise põhimõtted
1)Riigi asutatud sihtasutusena tegutsevale etendusasutusele määratakse riigieelarvest toetus etendusasutuse põhikirjaliste eesmärkide täitmise tagamiseks.
2)Munitsipaaletendusasutusele, sihtasutusena tegutsevale munitsipaaletendusasutusele ja eraetendusasutusele võib määrata riigieelarvest toetuse rahvuskultuuri edendamiseks ning etenduskunstide valdkonna mitmekesisuse ja etenduste piirkondliku kättesaadavuse tagamiseks.
3)Lisaks käesoleva paragrahvi lõigetes 1 ja 2 nimetatud eesmärkidel antavale etendusasutuse põhitegevuse ja arengu terviklikuks edendamiseks ettenähtud toetusele võib etendusasutusele määrata riigieelarvest sihtotstarbelise toetuse üksikuteks valdkonna arengu, rahvuskultuuri, piirkondliku mõju või rahvusvahelistumise seisukohalt olulisteks tegevusteks.
4)Käesoleva paragrahvi lõigetes 1 ja 2 nimetatud eesmärkidel antavate toetuste määramisel kasutatakse võrreldava ühikuna etendusasutuse loomingulise tegevusega seotud töö mahtu.
5)Käesoleva paragrahvi lõikeid 2–4 ei kohaldata munitsipaalkontserdiasutusele ega sihtasutusena tegutsevale munitsipaalkontserdiasutusele.
6)Riigieelarvest etendusasutustele antavate toetuste liigid ning toetuse taotlemise, taotleja hindamise ja toetuse määramise täiendavad tingimused ja korra kehtestab valdkonna eest vastutav minister määrusega.
§ 16^1. Toetuse andja
1)Etendusasutustele riigieelarvest toetuse andja on valdkonna eest vastutav ministeerium.
2)Valdkonna eest vastutav minister võib volitada muu riigiasutuse tegutsema toetuse andjana käesoleva seaduse § 16 lõikes 3 nimetatud eesmärkidel antavate toetuste määramisel.
§ 17. Komisjoni moodustamine
1)Etendusasutustele riigieelarvest antava toetuse jaotamiseks moodustab toetuse andja komisjoni.
2)Eri liiki toetuste jaotamiseks võib moodustada eraldi komisjonid.
3)Käesoleva seaduse § 16 lõigetes 2 ja 3 nimetatud eesmärkidel antavate toetuste jaotamiseks moodustatud komisjoni kuuluvad valdkondlike esindusorganisatsioonide ettepanekul nimetatud asjatundjatest liikmed ja valdkonna eest vastutava ministeeriumi esindajad.
4)Täpsemad nõuded komisjoni koosseisule ja komisjoni volituste tähtaja kehtestab valdkonna eest vastutav minister määrusega.
5)Komisjoni koosseisu ja töökorra kinnitab toetuse andja.
§ 18. Taotluste esitamine
§ 19. Komisjoni pädevus
§ 20. Lepingu sõlmimine
4. peatükk ARUANDLUS
§ 21. Etendusasutuse valduses olev vara
§ 22. Aruandlus
1)Etendusasutus esitab statistilise aruande valdkondlikku statistika andmebaasi selle haldaja määratud tähtpäevaks.
2)Statistilise aruande esitamise tähtpäev avalikustatakse valdkondliku statistika andmebaasi haldaja ja valdkonna eest vastutava ministeeriumi veebilehel.
3)Käesoleva paragrahvi lõiget 1 kohaldatakse ka eraetendusasutusele.
4)Käesoleva paragrahvi lõiget 1 ei kohaldata kontserdiasutusele.
5. peatükk RAKENDUSSÄTTED
§ 23^1. Loominguliste töötajate töölepingud
1)Loomingulise töötajaga enne 2015. aasta 1. jaanuari sõlmitud tähtajaline tööleping kehtib selles sätestatud tingimustel kuni töölepingus sätestatud tähtaja lõpuni.
2)Kui loomingulise töötajaga sõlmitakse pärast 2015. aasta 1. jaanuari tööleping ning sama isikuga on samal töökohal samalaadse töö tegemiseks sõlmitud varem vähemalt kaks järjestikust tähtajalist töölepingut või varem sõlmitud tähtajalist töölepingut on pikendatud rohkem kui üks kord viie aasta jooksul või sõlmitud varem käesoleva seaduse § 7^1  lõikes 2 nimetatud kollektiivlepingus kokkulepitud arv tähtajalisi töölepinguid järjestikku, loetakse töösuhe algusest peale tähtajatuks.
3)Kui loomingulisel töötajal on 2015. aasta 1. jaanuari seisuga kehtiv tähtajaline tööleping ning temaga on eelnevalt samas töökohas samalaadse töö tegemiseks sõlmitud tähtajalisi töölepinguid järjestikku või töölepingut on pikendatud vähemalt kümme aastat, loetakse loomingulise töötaja tööleping sõlmituks määramata ajaks ja tema töösuhe loetakse algusest peale tähtajatuks.
4)Käesoleva paragrahvi lõikes 3 sätestatut ei kohaldata juhul, kui loominguline töötaja avaldab kirjalikku taasesitamist võimaldavas vormis selleks tööandjale soovi kuue kuu jooksul 2015. aasta 1. jaanuarist arvates. Kui loomingulise töötaja töölepingu tähtaeg lõpeb varem kui eelmises lauses sätestatud tähtaeg, teatab ta oma soovist esimesel võimalusel.
§ 24. Etendusasutuse seaduse kehtetuks tunnistamine
1)Etendusasutuse seadus tunnistatakse kehtetuks.
2)Käesoleva paragrahvi lõikes 1 nimetatud seaduse alusel valdkonna eest vastutava ministri määrusega kehtestatud riigietendusasutuste põhimäärused kehtivad nende muutmise või kehtetuks tunnistamiseni niivõrd, kuivõrd need ei ole vastuolus käesoleva seadusega.Okupatsioonirežiimide poolt represseeritud isiku seadus
§ 1. Seaduse eesmärk ja reguleerimisala
1)Käesoleva seaduse eesmärk on leevendada Eestit okupeerinud riikide poolt 1940. aasta 16. juunist kuni 1991. aasta 20. augustini õigusvastastelt represseeritud isikutele tekitatud ülekohut.
2)Käesoleva seadusega sätestatakse õigusvastaselt represseeritud isiku mõiste, õigusvastaselt represseeritud isikutele laienevad soodustused ja toetused ning pensioniõigused. Käesoleva seaduse reguleerimisalasse ei kuulu vara õigusvastane võõrandamine ega sellega kaasnenud tagajärgede leevendamine. Õigusvastaselt represseeritud isiku mõiste käesolevas seaduses on määratletud rahvusvahelise õiguse alusel koos kõigi sellest tulenevate järeldustega.
3)Käesolevas seaduses ettenähtud sotsiaalkaitsele kohaldatakse sotsiaalseadustiku üldosa seaduse sätteid.
§ 2. Õigusvastaselt represseeritud isik
1)Õigusvastaselt represseeritud isik (edaspidi represseeritu)käesoleva seaduse mõistes on isik, kes repressiooni ajal oli Eesti Vabariigi kodanik või 1940. aasta 16. juuni seisuga Eestis õiguspäraselt asunud mittekodanikust alaline elanik, välja arvatud Eesti Vabariigi ja NSV Liidu vahel 1939. aasta 28. septembril sõlmitud lepingu (nn baasidelepingu)ja sellest tulenevate aktide alusel Eestisse tulnud või toodud isik,
1)kes on genotsiidi, nagu see on määratletud genotsiidi vältimise ja karistamise 1948. aasta konventsioonis, ohver;
2)keda karistati vangistusega, asumisele saatmisega või psühhiaatrilisse eriraviasutusse paigutamisega tema tõekspidamiste, poliitiliste või muude vaadete, usutunnistuse, rassilise või etnilise kuuluvuse, kodakondsuse, sünnipära, sotsiaalse päritolu või varandusliku seisu pärast;
3)keda karistati vangistusega või asumisele saatmisega okupantriigi enda kodanikule kehtestatud erikohustuse (väeteenistus, riigitruudus, sunduslik maailmavaade, territooriumilt lahkumise keeld jms)täitmata jätmise eest;
4)keda karistati vangistusega või asumisele saatmisega selle eest, mida ta tegi enne okupatsiooni või selle ajutisel vaheajal, välja arvatud juhul, kui tegu oleks olnud karistatav ka Eesti Vabariigi seaduste alusel;
5)keda karistati vangistusega või asumisele saatmisega päritolu või üldiste isikutunnuste alusel individuaalset süüd tuvastamata;
6)keda karistati vangistusega või asumisele saatmisega osalemise eest okupatsioonivastase iseloomuga protestiaktis või riiklikku enesemääramise õigust rõhutavas aktis või muu rahvusvaheliselt tunnustatud inimõiguse või põhivabaduse teostamise või teostamiskatse eest, sõltumata kuriteoliigist, mis okupantriik talle formaalselt omistas;
7)kes deporteeriti (küüditati või asustati ümber)tema alalisest, okupeeritud territooriumil olevast elukohast kas okupantriigi või mõne muu riigi territooriumile, olgu see okupeeritud või mitte, või kes jäeti pärast karistuse ärakandmist sundasumisele väljapoole Eesti territooriumi;
8)kes viidi Eestist 1941. aastal NSV Liitu ning allutati sunniviisilisele tööle koos vabaduse piiramisega tööpataljonis, ehituskolonnis või töökolonni üksuses või kes saadeti Suur-Saksa okupatsiooni ajal sunniviisiliselt tööle väljapoole Eesti territooriumi;
9)kes pärast sõjavangi langemist või repatrieeritava isikuna allutati sunniviisilisele tööle koos vabaduse piiramisega NSV Liidu tööpataljonis, ehituskolonnis või töökolonnis;
10)keda õigusvastase repressiooni eest ennast varjanuna karistati vangistusega või asumisele saatmisega teo või tegude pärast, mida ta pani toime hädakaitse või hädaseisundi olukorras Eesti Vabariigi seadusega kehtestatud piire ületamata, välja arvatud juhul, kui tegu oleks olnud karistatav ka Eesti Vabariigi seaduste alusel;
11)kellel keelati Eestis elamine;
12)kes allutati katseobjektina kiiritusele seoses tuumapommi lõhkamisega;
13)kes saadeti sunniviisiliselt tuumakatastroofi piirkonda katastroofi tagajärgede likvideerimiseks.
2)Represseerituks loetakse ka käesoleva paragrahvi lõikes 1 nimetatud isiku laps, kes sündis:
1)vanema asumisel või kinnipidamiskohas oleku ajal;
2)pärast vanema vabanemist kuni ajani, mil vanemale anti luba Eestisse naasmiseks;
3)viie aasta jooksul käesoleva lõike punktis 2 nimetatud Eestisse naasmise loa saamisest alates, ilma et vanem oleks Eestisse naasnud või
4)pärast käesoleva lõike punktis 3 nimetatud tähtaega, kui tema vanemal ei olnud võimalik mõjuval põhjusel Eestisse naasta.
2^1)Käesoleva paragrahvi lõike 2 punktides 3 ja 4 nimetatud tingimustele vastavatel isikutel on õigus taotleda represseeritu staatust tähtajatult käesoleva seaduse jõustumisest alates sõltumata sellest, kas nad on varem vastava taotluse esitanud.
2^2)Käesoleva paragrahvi lõike 2 punktides 3 ja 4 nimetatud tingimustele vastavatel isikutel on käesoleva seaduse 2. peatükis sätestatud toetuse ja soodustuste saamise õigus ning 4. peatükis sätestatud pensioniõigus alates nende represseerituks tunnistamisest.
3)Represseerituks ei loeta käesoleva paragrahvi lõikes 1 või 2 kirjeldatud isikut, kes on töötanud lõikes 1 nimetatud repressioone kohaldanud asutuse koosseisus, välja arvatud alama taseme teenindava või majanduspersonali hulka kuuluvana, ning isikut, kes astus ÜK(b)P-sse enne 1954. aasta 1. jaanuari, samuti isikut, keda karistati kuriteo eest, mis oleks olnud karistatav ka Eesti Vabariigi seaduste alusel.
§ 3. Okupantriik
Okupantriigid käesoleva seaduse mõttes on Eesti Vabariiki 1940. aasta 16. juunist kuni 1991. aasta 20. augustini okupeerinud riigid.
§ 4. Represseerituga võrdsustatud isik
1)Eesti Vabariigi kodanik, kes välisriigilt ei saa ega ole saanud kompensatsiooni käesoleva lõike punktides 1 ja 2 kirjeldatu eest, võrdsustatakse represseerituga (edaspidi represseerituga võrdsustatud isik), kui:
1)isik võttis osa alates 1940. aasta 16. juunist Eesti riikliku iseseisvuse taastamise eest peetud relvastatud võitlusest;
2)isik invaliidistus mobiliseerituna või ajateenijana NSV Liidu relvajõududes ega võtnud osa Eesti territooriumil repressioonide läbiviimisest.
2)Represseerituga võrdsustatuks ei loeta isikut, kes mobiliseeriti Punaarmeesse kui ÜK(b)P, ÜLKNÜ või ELKNÜ liige või liikmekandidaat või kes kuulus NKVD (MVD)hävitus- või rahvakaitsepataljoni või töölispolgu koosseisu või kes mobiliseeriti Saksa sõjaväkke NSDAP liikmena või liikmekandidaadina ning kes vastab käesoleva seaduse § 2 lõikes 3 sätestatud tingimustele.
§ 5. Vabariigi Valitsuse kohustused
Vabariigi Valitsus:
1)asutab represseerituid ja represseeritutega võrdsustatud isikuid kaasates koostööfoorumina valitsuskomisjoni, mille ülesanne on teha vajalike õigusaktide ettevalmistamiseks ettepanekuid ning korraldada koostööd valitsus- ja omavalitsusstruktuuridega, ühiskondlike organisatsioonidega ja mittetulundusühingutega;
2)korraldab represseeritute ja represseeritutega võrdsustatud isikute mälestuse jäädvustamist ning okupantriikide repressiivpoliitika uurimist;
3)korraldab represseerituid abistava sihtasutuse asutamist.
§ 5^1. Isikuandmete töötlemine avalikkuse teavitamiseks ja isiku mälestuse jäädvustamiseks
1)Represseeritu või represseerituga võrdsustatud isiku isikuandmeid võib avaldada, kui see on vajalik, et teavitada avalikkust okupatsioonirežiimi poolt represseeritule tekitatud ülekohtust ning jäädvustada tema mälestust. Andmete avaldamise korraldab Vabariigi Valitsuse määratud haldusorgan.
2)Käesoleva paragrahvi lõikes 1 nimetatud juhul võib avaldada isiku nime, sünni- ja surmaaja ning andmed repressiooni kohta.
3)Käesoleva paragrahvi lõike 1 alusel määratud haldusorganil on kohustus käesoleva paragrahvi lõikes 2 nimetatud isikuandmete avaldamine lõpetada, kui represseeritu selleks soovi avaldab.
2. peatükk TOETUSED JA SOODUSTUSED
§ 6. Tervise taastamise toetus
§ 6^1. Represseeritu toetus
1)Represseeritule ja represseerituga võrdsustatud isikule makstakse represseeritu toetust (edaspidi toetus)292 eurot kalendriaastas.
2)Käesoleva paragrahvi lõikes 1 nimetatud toetuse saamiseks esitatakse Sotsiaalkindlustusametile ühekordne taotlus. Taotlusele kantakse represseeritu või represseerituga võrdsustatud isiku ees- ja perekonnanimi, isikukood, represseeritud isiku tunnistuse number ja väljaandmise kuupäev, arvelduskonto number, taotluse esitamise kuupäev ja kinnitus taotluse esitamise kohta.
3)Toetust rahastatakse riigieelarvest Sotsiaalministeeriumi eelarve kaudu.
§ 7. Soodustused
1)Represseeritul ja represseerituga võrdsustatud isikul on represseeritu tunnistuse ettenäitamisel õigus:
1)tasuta külastada üldlaulupidu ja üldtantsupidu ning koolinoorte laulu- ja tantsupidu;
2)tasuta külastada riigimuuseume;
3)tasuta tegelda harrastuspüügiga kalapüügiseaduses sätestatud tingimustel.
§ 7^1. Toetuse väljamaksmine
Käesoleva seaduse alusel makstav toetus makstakse välja üks kord kalendriaastas sotsiaalseadustiku üldosa seaduse §-s 28 sätestatud korras.
3. peatükk REPRESSEERITU TUNNISTUS JA MURTUD RUKKILILLE MÄRK
§ 8. Represseeritu tunnistus ja selle andmise kord
1)Represseeritu tunnistus (edaspidi tunnistus)on dokument, mis tõendab isiku vastavust käesoleva seaduse § 2 lõike 1 või 2 või § 4 lõikes 1 sätestatud tingimustele.
2)Tunnistuse andmise korra ning taotluse andmete loetelu ja tunnistuse vormi kehtestab ja tunnistusi väljastava asutuse määrab Vabariigi Valitsus määrusega.
§ 9. Tunnistuse andmisest keeldumise alused
Tunnistuse andja keeldub tunnistust andmast, kui:
1)isik ei vasta käesoleva seaduse § 2 lõikes 1 või 2 sätestatud tingimustele;
2)isik ei vasta käesoleva seaduse § 4 lõikes 1 sätestatud tingimustele;
3)isik vastab § 2 lõikes 3 sätestatud tingimustele;
4)isik vastab § 4 lõikes 2 sätestatud tingimustele.
§ 10. Murtud Rukkilille märk
1)Murtud Rukkilille märgi kandmise õigus on represseeritul ja represseerituga võrdsustatud isikul.
2)Murtud Rukkilille märgi andmise ning kandmise korra ja Murtud Rukkilille märgi kirjelduse kehtestab Vabariigi Valitsus.
4. peatükk PENSIONIÕIGUSED
§ 11. Pensioniõiguste subjekt
Käesolevas peatükis sätestatud pensioniõigused ei laiene represseerituga võrdsustatud isikule, välja arvatud juhul, kui isik vastab käesolevas peatükis sätestatud tingimustele.
§ 11^1. Riikliku pensionikindlustuse seaduse kohaldamine
 Käesolevas seaduses sätestatud pensionile kohaldatakse riikliku pensionikindlustuse seaduse sätteid, arvestades käesoleva seaduse erisusi.
§ 12. Soodustingimustel vanaduspension
Õigus soodustingimustel vanaduspensionile riikliku pensionikindlustuse seaduse mõistes on:
1)represseeritul, kellel on olemas vanaduspensioni määramiseks nõutav pensionistaaž ning kes õigusvastaselt represseerituna on viibinud kinnipidamiskohas või asumisel, samuti käesoleva seaduse § 2 lõike 2 punktides 1 ja 2 nimetatud isikul – üks aasta enne vanaduspensioniikka jõudmist iga kinnipidamiskohas või asumisel viibitud täisaasta kohta, ent mitte varem kui viis aastat enne vanaduspensioniikka jõudmist;
2)isikul, kes võttis osa Tšernobõli aatomielektrijaama avarii tagajärgede likvideerimisest, – viis aastat enne vanaduspensioniikka jõudmist.
§ 13. Pensioni hulka arvutatav staaž
1)Eestis omandatud pensioniõigusliku staaži hulka arvatakse:
1)Eesti Vabariigi territooriumil võõrriikide okupatsiooni vastases relvastatud vabadusvõitluses osalenud või ennast õigusvastaste repressioonide eest varjanud isiku vabadusvõitluses osalemise või enese varjamise aeg ühekordselt;
2)represseeritu õigusvastaselt vahi all, kinnipidamiskohas või asumisel oleku, sealhulgas põgenemise ja hilisema vahistamise vaheline aeg kolmekordselt;
3)sõjavangis, II maailmasõja ajal koonduslaagris, getos, samuti aastatel 1941–1942 töö- ja ehituspataljonis või töö- ja ehituskolonnis viibimise aeg kolmekordselt;
4)represseeritud isiku puhul vahi alt, kinnipidamiskohast või asumiselt vabanemisele järgnenud aeg kuni Eestisse elama asumise õiguse andmiseni, kui isikult oli õigusvastaselt võetud õigus asuda elama Eestisse, kolmekordselt;
5)paragrahvi 2 lõike 2 punktides 1 ja 2 nimetatud tingimustele vastava isiku vanema asumisel või kinnipidamiskohas oleku aeg kuni ajani, mil § 2 lõike 2 punktides 1 ja 2 nimetatud tingimustele vastavale isikule anti luba Eestisse naasmiseks, kolmekordselt.
2)Pensioniõiguslikku staaži arvestatakse ja tõendatakse riikliku pensionikindlustuse seaduses ja selle alusel antud õigusaktides kehtestatud korras.
§ 14. Õigus pensionilisale
1)Kinnipidamiskohas või asumisel viibinud represseeritud isiku, sõjavangis või II maailmasõja ajal koonduslaagris või getos viibinud isiku ja käesoleva seaduse § 2 lõikes 2 nimetatud isiku riikliku pensionikindlustuse seaduse alusel määratud vanaduspensionile arvutatakse juurde pensionilisa 20 protsenti rahvapensioni määrast, kui isikul on tuvastatud töövõimetoetuse seaduse alusel osaline või puuduv töövõime vähemalt kuni vanaduspensioni määramise tähtajani.
3)Käesoleva paragrahvi lõikes 1 sätestatut ei kohaldata isikule, kellele riikliku pensionikindlustuse seaduse § 24 lõikest 3 lähtuvalt on määratud mõni muu riikliku pensionikindlustuse seaduse § 24 lõikes 1 nimetatud pensionilisa. 
4)Isiku riikliku pensionikindlustuse seaduse alusel määratud pensionile arvutatakse juurde pensionilisa 10 protsenti rahvapensioni määrast, kui isikul on tuvastatud töövõimetoetuse seaduse alusel osaline või puuduv töövõime vähemalt kuni pensioni määramise tähtajani ning Sotsiaalkindlustusamet tuvastab meditsiinilise dokumendi alusel põhjusliku seose tuumakatastroofi, tuumakatsetuse või aatomielektrijaama avarii ja isiku vigastuse või haigestumise vahel.
5)Käesoleva seaduse alusel määratud pensionile arvutatakse juurde riikliku pensionikindlustuse seaduse § 24 lõikes 1^1  sätestatud pensionilisa samas seaduses sätestatud korra kohaselt.
§ 15. Pensioniõiguste kulud
Käesoleva seaduse § 12 ja § 13 lõike 1 punktist 1 tulenevad kulud finantseeritakse riikliku pensionikindlustuse seaduse § 57 lõike 1 punktis 1 sätestatu kohaselt.
§ 16. Seaduse kohaldamine rehabiliteeritud isikule
Käesoleva seaduse § 12 punktis 1, § 13 lõike 1 punktis 2, § 13 lõike 1 punktis 4, § 13 lõikes 2 ja § 14 lõigetes 1 ja 3 sätestatu laieneb ka rehabiliteeritud isikule.
§ 16^1. Varem määratud rahalise hüvitise väljamaksmine
Enne 2009. aasta 1. veebruari määratud rahaline hüvitis makstakse alates 2009. aasta 1. veebruarist välja käesoleva seaduse §-s 7^1  sätestatud korras.
4^1. peatükk VAIDLUSTE LAHENDAMINE
§ 16^2. Otsuse vaidlustamine
 Kui isik ei nõustu Sotsiaalkindlustusameti poolt käesoleva seaduse alusel tehtud otsusega, on tal õigus esitada vaie Sotsiaalkindlustusametile sotsiaalseadustiku üldosa seaduses sätestatud korras.
5. peatükk SEADUSE RAKENDAMINE
§ 17. Rakendussätted
§ 17^1. Pensionilisa maksmine osalise või puuduva töövõimega isikule
 Isiku riikliku pensionikindlustuse seaduse alusel määratud pensionile arvutatakse juurde pensionilisa 10 protsenti rahvapensioni määrast, kui isikul on tuvastatud töövõimetoetuse seaduse alusel osaline või puuduv töövõime vähemalt kuni pensioni määramise tähtajani ning Sotsiaalkindlustusamet tuvastab meditsiinilise dokumendi alusel põhjusliku seose tuumakatastroofi, tuumakatsetuse või aatomielektrijaama avarii ja isiku vigastuse või haigestumise vahel.
§ 17^2. Pensionilisa maksmine töövõimetuspensionäridele
 Kinnipidamiskohas või asumisel viibinud represseeritud isiku, sõjavangis või II maailmasõja ajal koonduslaagris või getos viibinud isiku ja käesoleva seaduse § 2 lõikes 2 nimetatud isiku töövõimetuspensionile arvutatakse juurde pensionilisa 20 protsenti rahvapensioni määrast.
§ 17^3. Tervise taastamise toetuse ja sõidusoodustuse taotlus
 Isik, kes on kuni 2016. aasta 1. jaanuarini esitanud taotluse tervise taastamise toetuse või sõidusoodustuse saamiseks, ei pea käesoleva seaduse § 6^1  lõikes 1 nimetatud toetuse saamiseks uut taotlust esitama.
§ 17^4. Sõidukulude hüvitamine
 Kuni 2016. aasta 10. aprillini esitatud sõidupiletite alusel hüvitatakse 2015. aasta eest kuni 50 protsenti sõidupiletite hinnast riigisisesel liiniveol tee-, vee- ja raudteeliikluses, kuid hüvitis ei või olla suurem kui 32 eurot.
Keskkonnaseire seadus
§ 1. Seaduse reguleerimis- ja kohaldamisala
1)Käesolev seadus sätestab riikliku, kohaliku omavalitsuse üksuse ja vabatahtliku keskkonnaseire korralduse, riikliku keskkonnaseire programmi ja selle allprogrammide täitmise, riikliku keskkonnaseire jaamade ja alade rajamise, kasutamise, kaitse ja likvideerimise, keskkonnaseire käigus saadud andmete säilitamise, kasutamise ja avaldamise korra ning riikliku järelevalve korralduse ja vastutuse käesoleva seaduse nõuete täitmata jätmise eest.
2)Käesolevat seadust ei kohaldata sellele keskkonna seisundi seirele, mis ei ole keskkonnaseire käesoleva seaduse tähenduses.
3)Keskkonnaloas ja keskkonnakompleksloas ette nähtud loa omaja keskkonnaseirele kohaldatakse vastavat luba reguleerivas seaduses ja selle alusel kehtestatud nõudeid.
4)Keskkonnaloas ette nähtud loa omaja keskkonnaseire andmete hoidmisele, kasutamisele, säilitamisele ja avaldamisele kohaldatakse käesoleva seaduse § 13, kui seaduses ei ole sätestatud teisiti.
5)Käesolevas seaduses ette nähtud haldusmenetlusele kohaldatakse haldusmenetluse seaduse sätteid, arvestades käesolevas seaduses sätestatud erisusi.
§ 2. Keskkonnaseire
1)Keskkonnaseire on keskkonnaseisundi ja seda mõjutavate tegurite järjepidev jälgimine, mis hõlmab keskkonnavaatlusi, vaatlusandmete kogumist, töötlemist ja säilitamist, vaatlustulemuste analüüsimist ning muutuste prognoosimist.
2)Keskkonnaseire jaguneb riiklikuks keskkonnaseireks, kohaliku omavalitsuse üksuse keskkonnaseireks ja vabatahtlikuks keskkonnaseireks.
2. peatükk Riiklik keskkonnaseire
§ 3. Riikliku keskkonnaseire eesmärk, rahastamine ja korraldamine
1)Riikliku keskkonnaseire eesmärk on saada ülevaade riigi keskkonna seisundist ja selle pikaajalistest muutustest, tagada välislepingutest ning riigisisestest õigusaktidest tulenevate keskkonnaseisundi seire kohustuste täitmine ja hinnata riiklike tegevus-, arengu- ja korralduskavade täitmise mõju keskkonnaseisundile ja selle muutustele.
2)Riikliku keskkonnaseire andmed on aluseks tegevus-, arengu- ja korralduskavade ning õigusaktide koostamisel ja nende mõju hindamisel.
3)Riiklikku keskkonnaseiret rahastatakse riigieelarvest või rahvusvaheliste programmide eelarvest.
4)Riiklikku keskkonnaseiret korraldab ja koordineerib Kliimaministeerium.
§ 4. Riikliku keskkonnaseire programm
1)Riiklikku keskkonnaseiret tehakse pikaajalise riikliku keskkonnaseire programmi alusel, mis koostatakse haldusmenetluse seaduse kohaselt avatud menetluses.
2)Riikliku keskkonnaseire programm koosneb valdkondade allprogrammidest.
3)Riikliku keskkonnaseire programmi ja allprogrammide täitmise nõuded ja korra kehtestab valdkonna eest vastutav minister määrusega, milles ta sätestab riikliku keskkonnaseire:
1)programmi koostamise ja selle täitmise korraldamise üldpõhimõtted;
2)allprogrammide loetelu, nende eesmärgid ja ülesanded;
3)allprogrammide täitmise korra;
4)allprogrammi seirejaamade, -alade või -kohtade valiku põhimõtted;
5)allprogrammi seireandmete kogumise, töötlemise, edastamise ja säilitamise nõuded;
6)allprogrammi seireandmete kvaliteedi tagamise nõuded.
4)Riikliku keskkonnaseire programmi kinnitab valdkonna eest vastutav minister käskkirjaga.
5)Riikliku keskkonnaseire allprogrammide eelarved koos asjaomaste seiretööde loeteluga kinnitab valdkonna eest vastutav minister käskkirjaga.
§ 4^1. Riikliku keskkonnaseire programmi välised tasulised teenused
1)Keskkonnaagentuur võib osutada oma põhitegevusega seotud tasulisi keskkonnaandmete analüüsi ja prognoosi teenuseid, kui see ei takista tema seadusest ja põhimäärusest tulenevate ülesannete täitmist.
2)Tasuliste teenuste tasu alam- ja ülemmäärad teenuste liikide kaupa on järgmised:
1)eriotstarbelise ilmaprognoosi koostamine – üks tund 28–56 eurot;
2)eriotstarbelise prognoosmudeli koostamine – üks tund 32–64 eurot;
3)tasuline sünoptikute infotelefon – üks minut 1,1–2,2 eurot;
4)tuuleroosi koostamine – 24–44 eurot;
5)meteoroloogiliste ja hüdroloogiliste andmete analüüs – üks tund 28–56 eurot;
6)hüdroloogilised insenertehnilised arvutused – üks tund 28–56 eurot.
3)Tasuliste teenuste eest laekunud tasu võib kasutada üksnes käesoleva paragrahvi lõikes 2 nimetatud teenuste osutamise kulude katmiseks.
4)Tasuliste teenuste täpsustatud loetelu ja tasumäärad, võttes aluseks teenuse osutamiseks vajalikud tööjõu-, materjali-, seadmete ja üldkulud ning arvestades käesoleva paragrahvi lõikes 2 sätestatut, kehtestab valdkonna eest vastutav minister määrusega.
§ 5. Riikliku keskkonnaseire allprogrammi vastutav täitja
1)Riikliku keskkonnaseire programmi allprogrammi täitmist juhib vastutav täitja.
2)Vastutav täitja on:
1)valitsusasutus või valitsusasutuse hallatav riigiasutus oma põhimääruse alusel;
2)isik, kellega on sõlmitud sellekohane leping riigihangete seaduses sätestatud korras või
3)riigi omandis olev äriühing, kelle põhitegevus on keskkonnauuringute läbiviimine ja kellega valdkonna eest vastutav minister on sõlminud selleks halduslepingu halduskoostöö seaduses sätestatud korras.
2^1)Käesoleva paragrahvi lõike 2 punktis 3 nimetatud halduslepingu sõlmimisele ei kohaldata halduskoostöö seaduse §-e 6 ja 14.
3)Vastutav täitja teostab ja korraldab keskkonnaseiret nõutava pädevusega isikute kaudu.
§ 6. Vastutava täitja ülesanded
 Vastutav täitja:
1)kogub seireandmeid;
2)koondab ja töötleb allprogrammi täitmise käigus kogutud seireandmeid, analüüsib ja üldistab kogutud teabe ning esitab seireandmed keskkonnaseire andmekogusse;
3)annab hinnangu keskkonna seisundile ja selle muutustele;
4)teeb ettepanekuid keskkonnaseire allprogrammi muutmiseks, sealhulgas kasutatavate keskkonnaseirejaamade kohta;
5)tagab kogutud seireandmete õigsuse ja säilitamise;
6)sõlmib kinnisasja omanikuga käesoleva seaduse § 9 lõikes 4 ja § 22 lõikes 2 nimetatud kokkuleppeid;
7)vajaduse korral hooldab riikliku keskkonnaseire jaamu, alasid ja seadmeid, et tagada nende töökindlus ja andmete laekumise järjepidevus;
8)vajaduse korral informeerib kinnisasja omanikku või valdajat tehtavast keskkonnaseirest enne seiretööde algust;
9)teavitab viivitamata allprogrammi töö tellijat, kui seire käigus selgub, et seirejaam või -ala on kahjustatud või hävinud, või ilmnevad seireseadmete rikked.
§ 7. Riiklikule keskkonnaseirele kehtestatud nõuded, meetodid ja metoodikad
 Riikliku keskkonnaseire programmi allprogrammi seiretöödel kasutatakse asjakohases õigusaktis või rahvusvahelises programmis, kuhu seireandmeid edastatakse, kehtestatud nõudeid, meetodeid ja metoodikaid, nende puudumise korral standardmeetodeid ja -metoodikat, viimaste puudumise korral valdkonnas üldtunnustatud meetodeid ja metoodikat.
§ 8. Riikliku keskkonnaseire jaam, ala ja koht
1)Riikliku keskkonnaseire jaam on koht, kus toimuvad keskkonnaseire allprogrammiga määratud proovivõtmised, vaatlused ja mõõtmised ning kus on seadmetega varustatud alalised või alalised ja ajutised keskkonnaseireehitised.
2)Riikliku keskkonnaseire ala on maa-ala, kus toimuvad keskkonnaseire allprogrammiga määratud proovivõtmised, vaatlused ja mõõtmised ning kus alalised keskkonnaseireehitised puuduvad.
3)Riikliku keskkonnaseire koht on punkt- või joonobjektina märgitud koht, kus toimuvad riikliku keskkonnaseire allprogrammiga määratud proovivõtmised, vaatlused ja mõõtmised ning kus keskkonnaseireehitised puuduvad. Riikliku keskkonnaseire koht võib kuuluda käesoleva paragrahvi lõikes 1 nimetatud jaama või lõikes 2 nimetatud ala koosseisu.
4)Riikliku keskkonnaseire jaamade, alade ja kohtade nimistu kehtestab valdkonna eest vastutav minister käskkirjaga.
§ 9. Riikliku keskkonnaseire jaama ja ala rajamine ning likvideerimine
1)Riikliku keskkonnaseire jaam rajatakse kinnisasja omaniku nõusolekul ning vajaduse korral sõlmitakse sellekohane kokkulepe, mis kantakse kinnistusraamatusse.
2)Kui kinnisasja omanik ei ole nõus keskkonnaseirejaama rajamise või paiknemisega kinnisasjal ning jaama rajamiseks puudub muu keskkonnaseireks sobiv esinduslik koht ja tehniliselt või majanduslikult otstarbekas võimalus, seatakse kinnisasjale sundvaldus keskkonnaseirejaama omaniku kasuks kinnisasja avalikes huvides omandamise seaduses sätestatud korras.
3)Riikliku keskkonnaseire ala rajamisel küsitakse nende kinnisasja omanike nõusolekut, kelle katastriüksuse piiresse ajutine keskkonnaseireehitis rajatakse, ning vajaduse korral sõlmitakse sellekohane kokkulepe, mis kantakse kinnistusraamatusse.
4)Riikliku keskkonnaseire jaama ja ala rajamise kokkuleppe kinnisasja omanikuga sõlmib vastutav täitja.
5)Kui käesoleva paragrahvi lõigetes 1 ja 3 nimetatud kinnisasja omanik on riik, rajatakse riikliku keskkonnaseire jaam või ala riigivara valitseja nõusolekul.
6)Riikliku keskkonnaseire jaam ja ala likvideeritakse valdkonna eest vastutava ministri käskkirjaga jaama või kinnisasja omaniku põhjendatud taotluse alusel.
§ 10. Riikliku keskkonnaseire jaama ja ala tähistamine ning kaitse
1)Riikliku keskkonnaseire jaama ja ala asukoht tähistatakse, kui see on otstarbekas või kui tähistamise nõue on jaama või ala rajamise või käitamise rahastaja tingimus.
2)Riikliku keskkonnaseire jaamas, selle läheduses ja riikliku keskkonnaseire alal on keelatud tegevus, mis võib jaama või ala kahjustada, takistada seiretöid või põhjustada riikliku keskkonnaseire programmi täitmise katkemise.
3)Riikliku keskkonnaseire jaama ja ala tähistamise ning kaitse täpsustatud nõuded ja korra kehtestab valdkonna eest vastutav minister määrusega.
3. peatükk Kohaliku omavalitsuse üksuse keskkonnaseire ja vabatahtlik keskkonnaseire
§ 11. Kohaliku omavalitsuse üksuse keskkonnaseire
1)Kohaliku omavalitsuse üksus korraldab keskkonnaseiret talle seadusega pandud ülesannete täitmiseks või oma töö korraldamiseks.
2)Keskkonnaseire programmi täitmise ja selle alusel kogutavate keskkonnaseire andmete töötlemise ja säilitamise korra kehtestab kohaliku omavalitsuse üksus, arvestades riikliku keskkonnaseire kohta sätestatud nõudeid.
3)Kohaliku omavalitsuse üksusele seadusega pandud ülesannete täitmiseks tehtava keskkonnaseire andmed edastatakse keskkonnaseire andmekogu vastutavale töötlejale.
4)Kohaliku omavalitsuse üksuse keskkonnaseiret finantseeritakse:
1)riigieelarvest kohaliku omavalitsuse üksusele ettenähtud eraldistest;
2)linna või valla eelarvest.
5)Kohaliku omavalitsuse üksuse tehtavat ja rahvusvahelise programmi või projekti koosseisu kuuluvat keskkonnaseiret finantseeritakse selle programmi või projekti eelarvest.
§ 12. Vabatahtlik keskkonnaseire
1)Vabatahtlikku keskkonnaseiret teeb avalik-õiguslik või eraõiguslik juriidiline isik või füüsiline isik omal soovil ja kulul enda tarbeks.
2)Kui vabatahtlik keskkonnaseire on tehtud käesoleva seaduse §-s 7 nimetatud nõuete, meetodite ja metoodikate kohaselt, võib isik selle andmed esitada keskkonnaseire andmekogu vastutavale töötlejale.
3)Andmete keskkonnaseire andmekogu vastutavale töötlejale esitamisel peab isik määrama, kas ja millises ulatuses nõustub ta seireandmete avalikustamisega. Kui isik on määranud, et tema esitatud seireandmed võib avalikustada, aga pole täpsustanud, millises ulatuses, siis eeldatakse, et ta on nõus nende avalikustamisega täies ulatuses.
4. peatükk Keskkonnaseire andmete hoidmine, kasutamine, avaldamine ja säilitamine
§ 13. Keskkonnaseire andmete hoidmine, kasutamine, avaldamine ja säilitamine
1)Keskkonnaseire andmeid hoitakse ja avaldatakse keskkonnaseire andmekogus ja muus Kliimaministeeriumi haldusala infosüsteemis.
1^1)Keskkonnaseire andmekogu on riigi infosüsteemi kuuluv andmekogu, mille eesmärk on käesoleva seaduse alusel kogutavate keskkonnaseire andmete hõive, säilitamine ja kättesaadavuse tagamine.
1^2)Keskkonnaseire andmed käesoleva seaduse tähenduses on:
1)keskkonnaseire käigus kogutavad andmed keskkonnaseisundi kohta;
2)keskkonnaseire aruanded.
2)Keskkonnaseire andmete kasutamine ja andmevahetus riigi teiste infosüsteemide ja andmekogudega toimub andmekogude pidamist kindlustavate süsteemide kaudu, arvestades õigusaktides sätestatud piiranguid.
4)Riikliku keskkonnaseire andmete kasutamisel ja avaldamisel on kohustuslik viidata seire vastutavale täitjale ja allprogrammile, mille alusel töö tehti, muude keskkonnaseire andmete kasutamise ja avaldamise korral andmete andjale.
5)Keskkonnaseire andmeid säilitatakse alaliselt.
6)Keskkonnaseire andmekogu asutab ja selle põhimääruse kehtestab valdkonna eest vastutav minister määrusega.
§ 14. Keskkonnaseire andmete kasutamine keskkonnaohu ja olulise keskkonnahäiringu ilmnemisel
 Kui keskkonnaseire andmed viitavad keskkonnaohu ja olulise keskkonnahäiringu olemasolule, on seire teostaja kohustatud sellest viivitamata teatama Keskkonnaametile ning keskkonnaohu või olulise keskkonnahäiringu ilmnemise asukoha kohaliku omavalitsuse üksusele, pinna- või põhjaveega, välisõhu või pinnasega seotud keskkonnaohu või olulise keskkonnahäiringu korral ka Terviseametile.
5. peatükk Riikliku keskkonnaseire jaama ja alaga tekitatud kahju hüvitamine
§ 15. Riikliku keskkonnaseire jaama ja alaga tekitatud kahju hüvitamine
 Riikliku keskkonnaseire jaama või ala rajamise või remondi tõttu ning jaamas või alal toimuva keskkonnaseire tõttu kinnisasja omanikule või valdajale tekitatud kahju hüvitab riiklikku keskkonnaseire jaama või ala valitsenud isik sõltumata oma süüst.
6. peatükk Riiklik järelevalve
§ 16. Riikliku järelevalve teostamine
 Riiklikku järelevalvet käesoleva seaduse § 10 lõikes 2 sätestatud keelu ja §-s 14 sätestatud nõuete järgimise ning § 10 lõike 3 alusel kehtestatud korra täitmise üle teostab Keskkonnaamet.
§ 17. Riikliku järelevalve teostamiseks lubatud erimeetmed
 Keskkonnaamet võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30–32 ja 49–51 sätestatud riikliku järelevalve erimeetmeid korrakaitseseaduses sätestatud alusel ja korras.
§ 18. Vahetu sunni kasutamine
 Korrakaitseseaduse §-des 32, 49 ja 50 sätestatud meetmete rakendamisel on Keskkonnaametil lubatud kohaldada füüsilist jõudu korrakaitseseaduses sätestatud alusel ja korras.
§ 19. Sunniraha määr
 Ettekirjutuse täitmata jätmise puhul on asendustäitmise ja sunniraha seaduses sätestatud korras rakendatava sunniraha ülemmäär 6400 eurot.
7. peatükk Vastutus
§ 20. Keskkonnaohust ja olulisest keskkonnahäiringust teavitamata jätmine
1)Keskkonnaseire andmete alusel ilmnevast keskkonnaohust või olulisest keskkonnahäiringust teavitamata jätmise eest –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 21. Menetlus
 Käesoleva seaduse §-s 20 sätestatud väärteo kohtuväline menetleja on Keskkonnaamet.
8. peatükk Rakendussätted
§ 22. Keskkonnaseirejaama ja -ala talumiskohustus
1)Kinnisasja omanik on kohustatud taluma oma kinnisasjal olemasolevat riiklikku keskkonnaseire jaama või ala, mis on rajatud enne maa esmakinnistamist ja mille eemaldamine tooks kaasa riikliku keskkonnaseire või pikaajalise andmerea katkemise või ülemäära suuri kulutusi jaama või ala ümberpaigutamiseks.
2)Talumiskohustuse tingimustes, sealhulgas talumiskohustuse hüvitisega seonduvas, lepitakse kokku vastutava täitja ja kinnisasja omaniku vahel sõlmitavas kokkuleppes, kui kinnisasja omanik seda soovib.
§ 23. Keskkonnaseire andmete üleviimine keskkonnaseire andmekogusse
1)Kuni keskkonnaseire andmekogu asutamiseni hoitakse keskkonnaseire andmeid keskkonnaregistris või muus Kliimaministeeriumi haldusala infosüsteemis.
2)Keskkonnaseire andmekogusse võib andmed keskkonnaregistrist või muust Kliimaministeeriumi haldusala infosüsteemist üle viia ka järk-järgult allprogrammide kaupa, sõltuvalt infotehnoloogilise valmiduse saavutamisest. Andmete keskkonnaseire andmekogusse üleviimise tähtajad sätestatakse andmekogu põhimääruses.
§ 24. Keskkonnaseirejaama ja -ala rajamiseks ja käitamiseks sõlmitud kokkulepped
 Enne käesoleva seaduse jõustumist sõlmitud kokkulepped keskkonnaseirejaama või -ala rajamiseks või käitamiseks kehtivad nende kehtivusaja lõpuni.
§ 25. Kinnisasja sundvõõrandamise seaduse muutmine
§ 26. Keskkonnaseire seaduse kehtetuks tunnistamine
Välja kuulutanud
§ 1. Seaduse reguleerimisala
1)Käesoleva seadusega sätestatakse ebaausa konkurentsi keeld ja selle rikkumisest tulenevad nõuded ning nende menetlemise kord.
2)Käesolevas seaduses ettenähtud tsiviilkohtumenetlusele kohaldatakse tsiviilkohtumenetluse seadustiku sätteid, arvestades käesoleva seaduse erisusi.
§ 2. Teiste seaduste kohaldamine
 Reklaamina käsitatava eksitava, ebaausa või halvustava teabe korral rakendatakse reklaamiseaduse sätteid.
2. peatükk Ebaaus konkurents
§ 3. Ebaausa konkurentsi keeld
1)Ebaaus konkurents on keelatud.
2)Ebaaus konkurents on ebaaus äritegevus ning heade kommete ja tavadega vastuolus olevad teod, sealhulgas:
1)eksitava teabe avaldamine, avaldamiseks esitamine ja tellimine ning konkurendi või tema toote või teenuse (edaspidi kaup)halvustamine;
2)ärisaladuse ebaseaduslik saamine, kasutamine ja avaldamine;
3)konkurendi töötaja või esindaja ärakasutamine.
§ 4. Eksitava teabe avaldamine, avaldamiseks esitamine ja tellimine ning konkurendi ja tema kauba halvustamine
1)Keelatud on eksitava teabe avaldamine, avaldamiseks esitamine või tellimine kas enda või kaubaturul osaleva teise ettevõtja, tema kauba või töövahendi kohta, välja arvatud teabe avaldamine juhul, kui avaldajalt on sellise teabe avaldamine tellitud või kui avaldaja ei vastuta teiste poolt temale esitatud teabe õigsuse eest.
2)Eksitav teave on ebatõesed andmed, mis võivad ostja tavalise tähelepanelikkuse juures tekitada pakkumisest eksliku mulje või millega kahjustatakse või võidakse kahjustada teise ettevõtja mainet või tema majandustegevust.
3)Käesoleva paragrahvi lõikes 2 nimetatud andmete all mõistetakse eelkõige teavet pakutavate kaupade päritolu, omaduste, valmistamisviisi, hankimisviisi või -allikate, hinna, tariifi, allahindluse, auhindamise, müügi põhjuste ja varude suuruse ning ettevõtja eesõiguste, finantsseisundi ja muude omaduste kohta.
§ 5. Ärisaladuse ebaseaduslik saamine, kasutamine ja avaldamine
1)Ärisaladuse saamine selle üle seaduslikku kontrolli omava isiku nõusolekuta on ebaseaduslik, kui selleks on kasutatud:
1)loata juurdepääsu dokumentidele, asjadele, materjalidele, ainetele või elektroonilistele failidele, mis on ärisaladuse üle seaduslikku kontrolli omava isiku kontrolli all ja mis sisaldavad ärisaladust või millest saab ärisaladuse tuletada, või nende omavolilist valdamist või kopeerimist või
2)muid toiminguid, mida konkreetsete asjaolude korral peetakse ausa kaubandustavaga vastuolus olevaks.
2)Ärisaladus on teave, mis vastab järgmistele tingimustele:
1)see ei ole kogumis või üksikosade täpses paigutuses ja kokkupanus üldteada või kergesti kättesaadav nende ringkondade isikutele, kes tavaliselt kõnealust laadi teabega tegelevad;
2)sellel on kaubanduslik väärtus oma salajasuse tõttu ja
3)selle üle seaduslikku kontrolli omav isik on asjaoludest lähtuvalt võtnud vajalikke meetmeid, et hoida seda salajas.
3)Ärisaladuse kasutamine või avaldamine selle üle seaduslikku kontrolli omava isiku nõusolekuta on ebaseaduslik, kui seda teeb isik, kes:
1)on ärisaladuse saanud ebaseaduslikult käesoleva paragrahvi lõike 1 tähenduses;
2)rikub kohustust ärisaladust mitte avaldada või
3)rikub ärisaladuse kasutamise piiramise kohustust.
4)Ärisaladuse saamine, kasutamine või avaldamine on ebaseaduslik ka juhul, kui isik selle saamise, kasutamise või avaldamise ajal teadis või pidi teadma, et ärisaladus on saadud otse või kaudselt teiselt isikult, kes kasutas ärisaladust või kes avaldas selle ebaseaduslikult käesoleva paragrahvi lõike 3 tähenduses.
5)Sellise kauba tootmist, pakkumist või käibesse laskmist, mille väljatöötamise, omaduste, toimimise, tootmise või turustamise puhul saadakse olulist kasu ebaseaduslikult saadud, kasutatud või avaldatud ärisaladusest (edaspidi ärisaladust kahjustav kaup), või ärisaladust kahjustava kauba sellisel eesmärgil importimist, eksportimist või ladustamist peetakse samuti ärisaladuse ebaseaduslikuks kasutamiseks, kui seda teinud isik teadis või pidi teadma, et ärisaladust on kasutatud ebaseaduslikult käesoleva paragrahvi lõike 3 tähenduses.
6)Ärisaladuse saamist, kasutamist või avaldamist ei peeta ebaseaduslikuks juhul, kui see on vajalik, et:
1)avalikustada avalike huvide kaitsmise eesmärgil ebaseaduslik tegu;
2)töötaja saaks töötajate esindaja kaudu kaitsta oma õigusi ja huve, tingimusel et töötaja poolt esindajale ärisaladuse avaldamine on vajalik esindaja pädevuses olevate ülesannete täitmiseks, või
3)kaitsta tunnustatud õigustatud huvi.
§ 6. Teise ettevõtja töötaja ja esindaja ärakasutamine
 Konkurendi töötaja või esindaja ärakasutamine on tema mõjutamine tegutsema mõjutaja või kolmanda isiku huvides.
3. peatükk Ärisaladuse kaitse
§ 7. Ärisaladuse ebaseadusliku saamise, kasutamise ja avaldamise keelamine
1)Kui kohustuse rikkumine või kahju õigusvastane tekitamine seisneb ärisaladuse ebaseaduslikus saamises, kasutamises või avaldamises, võib isik, kelle õigusi rikuti, nõuda:
1)ärisaladuse ebaseadusliku kasutamise või avaldamise lõpetamist või keelamist;
2)ärisaladust kahjustava kauba tootmise, pakkumise või käibesse laskmise või sellisel eesmärgil importimise, eksportimise või ladustamise keelamist;
3)ärisaladust kahjustava kauba suhtes mõistlike abinõude rakendamist, muu hulgas ärisaladust kahjustava omaduse eemaldamist või ärisaladust kahjustava kauba hävitamist, tagasivõtmist või turult eemaldamist, eeldusel et turult eemaldamine ei kahjusta ärisaladuse kaitsmist;
4)ärisaladust sisaldava või endast ärisaladust kujutava dokumendi, asja, materjali, aine, elektroonilise faili või selle osa hävitamist või endale üleandmist.
2)Käesoleva paragrahvi lõikes 1 nimetatud nõudeid võib esitada, kui see on proportsionaalne, arvestades muu hulgas:
1)ärisaladuse väärtust või selle muid erijooni;
2)ärisaladuse kaitsmiseks võetud meetmeid;
3)viisi, kuidas rikkuja on ärisaladuse saanud, seda kasutanud või selle avaldanud;
4)ärisaladuse ebaseadusliku kasutamise või avaldamise mõju;
5)poolte õigustatud huve ja mõju, mida käesoleva paragrahvi lõikes 1 nimetatud nõuete rakendamine neile avaldaks;
6)kolmanda isiku õigustatud huve ja
7)avalikku huvi.
3)Kui kohus piirab ajaliselt käesoleva paragrahvi lõike 1 punktides 1 ja 2 nimetatud nõuete rakendamist, peab selle kestus olema piisav, et kõrvaldada igasugune kaubanduslik või majanduslik eelis, mille rikkuja sai ärisaladuse ebaseaduslikust saamisest, kasutamisest või avaldamisest.
4)Isik, kelle suhtes käesoleva paragrahvi lõikes 1 nimetatud nõue on esitatud, võib taotleda kohtult, et nõude rakendamise asemel kohustatakse teda maksma isikule, kelle õigusi rikuti, rahalist hüvitist, kui:
1)ta ärisaladuse kasutamise või avaldamise ajal ei teadnud ega pidanudki teadma, et ärisaladus on saadud teiselt isikult, kes kasutas ärisaladust või avaldas selle ebaseaduslikult;
2)abinõude rakendamisest tekiks talle ebaproportsionaalselt suur kahju ja
3)rahalist hüvitist võib pidada nõude rakendamist taotlenud isiku jaoks piisavaks kompensatsiooniks.
5)Kui käesoleva paragrahvi lõikes 4 nimetatud rahalise hüvitise maksmise kohustust rakendatakse käesoleva paragrahvi lõike 1 punktides 1 ja 2 nimetatud nõuete rakendamise asemel, ei tohi rahaline hüvitis olla suurem kui tasu, mida rikkuja oleks pidanud maksma, kui ta oleks hankinud loa ärisaladuse kasutamiseks ajavahemikus, mil selle kasutamine oleks olnud keelatud.
6)Käesoleva paragrahvi lõike 1 punktides 3 ja 4 nimetatud nõuete rakendamist võib nõuda ärisaladuse ebaseadusliku saaja, kasutaja või avaldaja kulul, välja arvatud juhul, kui see oleks ebamõistlik.
§ 8. Ärisaladuse ebaseadusliku saamise, kasutamise ja avaldamise korral kahju hüvitamise ulatus
1)Ärisaladuse ebaseadusliku saamise, kasutamise või avaldamise korral kuulub hüvitamisele rikkumisega tekitatud varaline ja mittevaraline kahju.
2)Kui kahju tekitamine ärisaladuse ebaseadusliku saamise, kasutamise või avaldamisega on kindlaks tehtud, kuid kahju täpset suurust ei saa kindlaks teha, võib kohus, kui see on mõistlik, määrata kahjuhüvitise kindla summana, lähtudes muu hulgas tasu suurusest, mida rikkuja oleks pidanud maksma, kui ta oleks hankinud loa ärisaladuse kasutamiseks.
4. peatükk Menetlusnormid
§ 9. Hagi tagamine ärisaladuse ebaseaduslikule saamisele, kasutamisele ja avaldamisele tugineva hagi puhul
 Ärisaladuse ebaseaduslikule saamisele, kasutamisele või avaldamisele tugineva hagi tagamisel ja hagi tagava abinõu valikul tuleb muu hulgas arvestada:
1)ärisaladuse väärtust ja selle muid erijooni;
2)ärisaladuse kaitsmiseks võetud meetmeid;
3)viisi, kuidas kostja on ärisaladuse saanud, seda kasutanud või selle avaldanud;
4)ärisaladuse ebaseadusliku kasutamise või avaldamise mõju;
5)poolte õigustatud huve ja mõju, mida hagi tagamine või tagamata jätmine neile avaldaks;
6)kolmanda isiku õigustatud huve ja
7)avalikku huvi.
§ 10. Hagi tagamise asendamine raha maksmisega ärisaladuse ebaseaduslikule kasutamisele tugineva hagi puhul
1)Ärisaladuse ebaseaduslikule kasutamisele tugineva hagi tagamise määruses võib kohus määrata kindlaks rahasumma, mille maksmisel selleks ettenähtud pangakontole või mille ulatuses pangagarantii esitamisel lõpetatakse hagi tagamise määruse täitmine.
2)Käesoleva paragrahvi lõikes 1 nimetatud juhul ei kohaldata tsiviilkohtumenetluse seadustiku § 386 lõikes 3 sätestatut.
§ 11. Ärisaladuse ebaseaduslikku saamist, kasutamist ja avaldamist puudutava otsuse avaldamise korra kindlaksmääramine
1)Ärisaladuse ebaseaduslikule saamisele, kasutamisele või avaldamisele tugineva hagi puhul võib kohus selle poole taotlusel, kelle kasuks otsus tehti, ette näha, et kohtuotsuses sisalduvad andmed tuleb selle poole kulul, kelle kahjuks otsus tehti, kohtu määratud viisil ja korras avalikult teatavaks teha või kohtuotsus osaliselt või täielikult avaldada.
2)Käesoleva paragrahvi lõikes 1 nimetatud abinõu rakendamisel ja abinõu valikul tuleb muu hulgas arvestada:
1)ärisaladuse väärtust;
2)viisi, kuidas kostja on ärisaladuse saanud, seda kasutanud või selle avaldanud;
3)ärisaladuse ebaseadusliku kasutamise või avaldamise mõju;
4)kostja poolt ärisaladuse edasise ebaseadusliku kasutamise ja avaldamise tõenäosust;
5)avalikuks tehtavate andmete põhjal füüsilise isiku identifitseerimise võimalikkust ja
6)avalikuks tehtavate andmete õigustatust, võrreldes avalikustamisest tekkida võiva kahjuga kostja privaatsusele ja mainele.
5. peatükk Rakendussätted
§ 12. Karistusseadustiku muutmine
Karistusseadustikus tehakse järgmised muudatused:
1)seadustiku 18. peatüki 4. jagu täiendatakse §-ga 3315 järgmises sõnastuses:
„§ 3315. Saladuse hoidmise kohustuse rikkumine
1)Kohtu poolt kohaldatud saladuse hoidmise kohustuse rikkumise eest –
karistatakse rahalise karistusega või kuni üheaastase vangistusega.
2)Sama teo eest, kui selle on toime pannud juriidiline isik, –
karistatakse rahalise karistusega.”;
2)paragrahvi 377 pealkiri ja lõige 1 muudetakse ning sõnastatakse järgmiselt:
„§ 377. Ärisaladuse ebaseaduslik saamine, kasutamine ja avaldamine
1)Ärisaladuse ebaseadusliku saamise, kasutamise või avaldamise eest, kui see on toime pandud ärilisel või kahju tekitamise eesmärgil, –
karistatakse rahalise karistuse või kuni kaheaastase vangistusega.”;
3)seadustiku normitehnilist märkust täiendatakse tekstiosaga järgmises sõnastuses:
„Euroopa Parlamendi ja nõukogu direktiiv (EL)2016/943, milles käsitletakse avalikustamata oskusteabe ja äriteabe (ärisaladuste)ebaseadusliku omandamise, kasutamise ja avalikustamise vastast kaitset (ELT L 157, 15.06.2016, lk 1–18).”.
§ 13. Konkurentsiseaduse muutmine
Konkurentsiseaduses tehakse järgmised muudatused:
1)seaduse 7. peatükk tunnistatakse kehtetuks;
2)paragrahvist 54 jäetakse välja tekstiosa „ja 7.”;
3)paragrahvi 63 lõige 1 tunnistatakse kehtetuks.
§ 14. Kriminaalmenetluse seadustiku muutmine
Kriminaalmenetluse seadustikus tehakse järgmised muudatused:
1)seadustiku § 12 lõige 2 muudetakse ja sõnastatakse järgmiselt:
„(2)Kohtuistungi avalikkuse piiramise käesoleva paragrahvi lõikes 1 sätestatud alusel lahendab kohus põhistatud määrusega omal algatusel või kohtumenetluse poole taotlusel.”;
2)seadustiku § 12 lõige 4 muudetakse ja sõnastatakse järgmiselt:
„(4)Kinnisel kohtuistungil hoiatab kohus menetlusosalisi ja teisi istungisaalis viibijaid, et kinnisel kohtuistungil arutatut ning seal käsitletud dokumente ei ole lubatud avaldada ulatuses, mis on vajalik käesoleva paragrahvi lõikes 1 nimetatud õiguse või huvi kaitseks.”;
3)seadustiku § 12 täiendatakse lõigetega 41 ja 42 järgmises sõnastuses:
„(41)Kohus võib menetlusosalisi ja teisi istungisaalis viibijaid põhistatud määrusega kohustada asja menetlemisel teatavaks saanud asjaolu saladuses hoidma ka juhul, kui kohtuistung ei ole kinniseks kuulutatud, kuid saladuse hoidmine on ilmselt vajalik käesoleva paragrahvi lõikes 1 nimetatud õiguse või huvi kaitseks.
42)Istungi protokolli tehakse käesoleva paragrahvi lõigetes 4 ja 41 sätestatud juhtudel märge menetlusosaliste ja teiste istungisaalis viibijate hoiatamise kohta saladuse hoidmise kohustuse rikkumise eest.”;
4)seadustiku § 12 lõige 5 tunnistatakse kehtetuks;
5)seadustiku § 385 punkt 1 tunnistatakse kehtetuks;
6)seadustiku § 408 lõige 5 muudetakse ja sõnastatakse järgmiselt:
„(5)Vahistamise, vahistamise tähtaja pikendamise, väljaandmisvahistamise, isiku raviasutusse sundpaigutamise, vara arestimise, posti- või telegraafisaadetise arestimise, ametist kõrvaldamise ja ajutise lähenemiskeelu kohaldamise määrused, käesoleva seadustiku §-s 12 nimetatud määrused ning kohtumäärus, mida ei saa vaidlustada, jõustuvad nende tegemisest.”.
§ 15. Perioodi 2014–2020 struktuuritoetuse seaduse muutmine
Perioodi 2014–2020 struktuuritoetuse seaduse § 39 lõike 2 punktis 2 asendatakse tekstiosa „konkurentsiseaduse § 63 lõike 1” tekstiosaga „ebaausa konkurentsi takistamise ja ärisaladuse kaitse seaduse § 5 lõike 2”.
§ 16. Tsiviilkohtumenetluse seadustiku muutmine
Tsiviilkohtumenetluse seadustikus tehakse järgmised muudatused:
1)paragrahvi 41 lõige 5 tunnistatakse kehtetuks;
2)paragrahvi 378 täiendatakse lõikega 21 järgmises sõnastuses:
„(21)Ärisaladuse ebaseaduslikule saamisele, kasutamisele või avaldamisele tugineva hagi tagamiseks võib kohus muu hulgas arestida kauba, mille puhul on kahtlus, et selle väljatöötamise, omaduste toimimise, tootmise või turustamise puhul saadakse olulist kasu ebaseaduslikult saadud, kasutatud või avaldatud ärisaladusest, või kohustada sellise kauba välja andma, takistamaks kauba käibesse laskmist või turustamist.”;
3)paragrahvi 383 lõiget 1 täiendatakse pärast sõna „vastaspoolele” sõnadega „ja kolmandale isikule”;
4)paragrahvi 391 lõike 1 sissejuhatavat lauseosa täiendatakse pärast sõnu „teisele poolele” sõnadega „ja kolmandale isikule”;
5)paragrahvi 391 lõiget 2 täiendatakse pärast sõnu „teine pool” sõnadega „või kolmas isik”;
6)seadustiku normitehnilist märkust täiendatakse tekstiosaga järgmises sõnastuses:
„Euroopa Parlamendi ja nõukogu direktiiv (EL)2016/943, milles käsitletakse avalikustamata oskusteabe ja äriteabe (ärisaladuste)ebaseadusliku omandamise, kasutamise ja avalikustamise vastast kaitset (ELT L 157, 15.06.2016, lk 1–18).”.
§ 17. Tsiviilkohtumenetluse seadustiku ja täitemenetluse seadustiku rakendamise seaduse muutmine
Tsiviilkohtumenetluse seadustiku ja täitemenetluse seadustiku rakendamise seaduse § 2^4  tunnistatakse kehtetuks.
1  Euroopa Parlamendi ja nõukogu direktiiv (EL)2016/943, milles käsitletakse avalikustamata oskusteabe ja äriteabe (ärisaladuste)ebaseadusliku omandamise, kasutamise ja avalikustamise vastast kaitset (ELT L 157, 15.06.2016, lk 1–18).
Eiki Nestor
Riigikogu esimeesGeneetiliselt muundatud mikroorganismide suletud keskkonnas kasutamise seadus1
§ 1. Seaduse reguleerimisala
1)Käesolev seadus reguleerib geneetiliselt muundatud mikroorganismide ohutut kasutamist suletud keskkonnas eesmärgiga kaitsta inimese tervist ja keskkonda.
1^1)Käesoleva seaduse § 5–12 ei kohaldata geneetiliselt muundatud mikroorganismide veole maanteel, raudteel, siseveeteedel, merel ja õhus.
2)Käesolevas seaduses ettenähtud haldusmenetlusele kohaldatakse haldusmenetluse seadust, kui käesolev seadus ei näe ette teisiti.
§ 2. Seaduses kasutatavad mõisted
Käesoleva seaduse tähenduses on:
1)mikroorganism – paljunemiseks või pärilikkustegurite ülekandmiseks võimeline mikrobioloogiline olemisvorm, kaasa arvatud viirus, viroid ning loomne või taimne rakukultuur;
2)geneetiliselt muundatud mikroorganism – mikroorganism, kelle pärilikkustegureid on muudetud viisil, mis erineb geneetilise materjali looduslikust vahetumisest;
3)geneetiline muundamine – tegevus, kus kasutatakse vähemalt ühte muundamismeetodit geneetiliselt muundatud organismide keskkonda viimise seaduse § 3 tähenduses;
4)suletud keskkonnas kasutamine – mikroorganismi geneetiline muundamine või muundatud mikroorganismi kultiveerimine, hoiustamine, kahjutustamine, teisaldamine või kasutamine viisil, mis välistab geneetiliselt muundatud mikroorganismi väljumise talle ettenähtud keskkonnast ja võõrorganismi juurdepääsu sinna;
5)komisjon – geenitehnoloogiakomisjon geneetiliselt muundatud organismide keskkonda viimise seaduse § 5 tähenduses;
6)kasutaja – isik, kes vastutab geneetiliselt muundatud mikroorganismi ohutu kasutamise eest suletud keskkonnas;
7)õnnetusjuhtum – geneetiliselt muundatud mikroorganismi kasutamisel toimunud juhtum, mis ohustab või võib ohustada inimese tervist või keskkonda;
8)taotlus – nõutavat teavet sisaldav dokumentatsioon Tööinspektsioonile esitamiseks.
2. peatükk GENEETILISELT MUUNDATUD MIKROORGANISMIDE OHUTU KASUTAMINE
§ 3. Üldnõuded
1)Geneetiliselt muundatud mikroorganismi tohib suletud keskkonnas kasutada ainult käesolevas seaduses ja selle alusel kehtestatud nõudeid järgides.
2)Geneetiliselt muundatud mikroorganismi tohib suletud keskkonnas hakata kasutama pärast teatise ja taotluse esitamist ning Tööinspektsioonilt kirjaliku loa saamist, kui seaduses ei ole ette nähtud teisiti.
3)Kasutaja rakendab abinõusid, et vältida geneetiliselt muundatud mikroorganismi kasutamisest inimese tervisele ja keskkonnale tuleneda võivaid ohte.
§ 4. Riskianalüüs
1)Kasutaja teeb geneetiliselt muundatud mikroorganismi kasutamisohutuse selgitamiseks riskianalüüsi.
2)Riskianalüüsi tehes hindab kasutaja ohu tekkimise võimalust, ohuelemente ja ohu võimalikke tagajärgi ning teeb kindlaks suletud keskkonna ohuklassi, mille nõuetele vastav geneetiliselt muundatud mikroorganismi kasutamine on ohutu inimese tervisele ja keskkonnale. Riskianalüüs peab muu hulgas käsitlema ka jäätmete ja heitvee kahjutustamise ning suletud keskkonnast kõrvaldamise ohutusmeetmeid.
3)Riskianalüüs põhineb:
1)retsipient- ja doonororganismi ja sisestatud geneetilise materjali, rekombinantse nukleiinhappe kandja ning geneetiliselt muundatud mikroorganismi omadustest tuleneva kahjuliku mõju hindamisel;
2)kasutamisest lähtuvate kahjulike mõjude arvestamisel;
3)kahjulike mõjude ulatuse ja nende toimimise tõenäosuse hindamisel.
4)Kasutaja vaatab töökeskkonna sisekontrolli käigus korrapäraselt läbi riskianalüüsi tulemused ja rakendatavad ohutusabinõud. Kasutaja teeb uue riskianalüüsi, kui:
1)tekib kahtlus või on tõendeid, et riskianalüüs ei ole uute teadus- ja tehnikaandmete kohaselt enam õige;
2)tekib kahtlus või on tõendeid, et suletud keskkond ei taga enam ohutust või määratud ohuklass ei ole enam õige;
3)võetakse kasutusele või luuakse uus geneetiliselt muundatud mikroorganism.
5)Riskianalüüsi protokoll lisatakse taotlusele.
6)Kasutaja säilitab riskianalüüsi protokolli viis aastat.
7)Riskianalüüsis sisalduvate andmete loetelu ja riskianalüüsi tegemise korra kehtestab valdkonna eest vastutav minister määrusega.
§ 5. Ohuklassi määramine
1)Riskianalüüsi tulemuste põhjal määrab kasutaja suletud keskkonnale järgmised ohuklassid:
1)1. ohuklass, kui kasutamine ei ole ohtlik;
2)2. ohuklass, kui kasutamine on väheohtlik;
3)3. ohuklass, kui kasutamine on mõõdukalt ohtlik;
4)4. ohuklass, kui kasutamine on üliohtlik.
2)Ohuklassi määramisel tekkiva kahtluse korral määratakse suletud keskkonnale kõrgem ohuklass ja kohaldatakse sellele ohuklassile kehtestatud nõudeid.
3)Kui geneetiliselt muundatud mikroorganismi kasutatakse kasvuhoones, vivaariumis või muudes eritingimustes, kohaldatakse kasutamisele erinõudeid, lähtudes kasutamise ohtlikkusest.
4)Ohuklassidele kohaldatavad nõuded ja käesoleva paragrahvi lõikes 3 nimetatud erinõuded kehtestab valdkonna eest vastutav minister määrusega.
§ 6. Geneetiliselt muundatud mikroorganismi suletud keskkonnas ohutu kasutamise üldpõhimõtted
1)Kasutaja tagab, et rakendatakse käesoleva paragrahvi lõikes 2 nimetatud geneetiliselt muundatud mikroorganismi ohutu kasutamise ja ohuklassile kohaldatud nõudeid.
2)Kasutaja on kohustatud täitma järgmisi nõudeid:
1)rakendama abinõusid, et vältida geneetiliselt muundatud mikroorganismi sattumist töökeskkonda ja loodusesse;
2)kasutama ohu vältimiseks tehnilisi ühiskaitsevahendeid ja andma vajaduse korral töötajatele kaitseriietuse või muud isikukaitsevahendid;
3)hoidma kaitsevahendid töökorras ning hooldama ja kontrollima neid;
4)vajaduse korral selgitama, kas geneetiliselt muundatud mikroorganisme leidub väljaspool suletud keskkonda;
5)korraldama töötajate väljaõppe;
6)vajaduse korral moodustama komisjoni ohutusega seotud küsimuste lahendamiseks;
7)koostama töötajatele ohutusjuhendi ja kontrollima selle täitmist;
8)paigaldama 2.–4. ohuklassi kuuluva kasutuskoha korral hoiatusmärgi «Bioloogiline oht» ja muud asjakohased ohutusmärgid selle ruumi või ruumikompleksi uksele ning selles ruumis, kus geneetiliselt muundatud mikroorganisme kasutatakse, nähtavale kohale;
9)keelama söömise, joomise, toiduainete hoidmise ja kosmeetikavahendite kasutamise;
10)keelama suuga pipettimise;
11)seadma sisse duširuumid ja andma töötajatele antiseptilised nahapuhastusvahendid;
12)soetama geneetiliselt muundatud mikroorganismide kahjutustamiseks vajalikud desinfitseerimisvahendid;
13)tagama mikroorganismide jäätmete ja saastunud laborivarustuse ohutu hoiustamise kuni nende kahjutustamiseni.
§ 7. Geneetiliselt muundatud mikroorganismi kasutamisest teatamine
1)Enne geneetiliselt muundatud mikroorganismi esmakordset kasutamist mingis ruumis või ruumikompleksis või senisest kõrgema ohuklassi nõuetele vastava kasutamise alustamist esitab kasutaja Tööinspektsioonile sellekohase teatise, mis lisatakse loa taotlusele.
2)Teatises peavad olema järgmised andmed:
1)kasutaja nimi, asukoha aadress, registrikood, telefoni- ja faksinumber ning elektronposti aadress;
2)ohuklass;
3)tööks kasutatava hoone aadress, kasutatava ruumi suurus, number ja asukoht hoone plaanil;
4)ohutuse eest vastutava isiku nimi ja kvalifikatsioon;
5)jäätmete hoidmise ja kahjutustamise kava;
6)käesoleva seaduse § 13 lõikes 1 sätestatud nõuete täitmist tõendavad dokumendid ning inimese tervise ja keskkonna kaitseks rakendatavad ohutusabinõud.
§ 8. Geneetiliselt muundatud mikroorganismi kasutamise taotlus
1)Geneetiliselt muundatud mikroorganismide esmakordseks kasutamiseks vastavalt 1. ohuklassi nõuetele esitab kasutaja Tööinspektsioonile 1. ohuklassi taotluse ja saab Tööinspektsioonilt kirjaliku loa.
2)Kui Tööinspektsioon on kasutajale loa juba varem andnud, tohib edaspidi alustada iga uut 1. ohuklassi nõuetele vastavat mikroorganismi uut geneetilist muundamist või muundatud mikroorganismi kasutamist tingimusel, et 1. ohuklassile kohaldatavad nõuded on täidetud.
3)Geneetiliselt muundatud mikroorganismi esmakordseks kasutamiseks 2. ohuklassi nõuetele vastavalt või iga uue 2. ohuklassi nõuete kohaseks mikroorganismi geneetiliseks muundamiseks või muundatud mikroorganismi kasutamiseks esitab kasutaja Tööinspektsioonile 2. ohuklassi taotluse ja saab Tööinspektsioonilt kirjaliku loa.
4)Geneetiliselt muundatud mikroorganismi esmakordseks kasutamiseks 3. või 4. ohuklassi (edaspidi riskiklass)nõuetele vastavalt või iga uue riskiklassi nõuete kohaseks mikroorganismi geneetiliseks muundamiseks või muundatud mikroorganismi kasutamiseks esitab kasutaja Tööinspektsioonile riskiklassi taotluse ja saab Tööinspektsioonilt kirjaliku loa.
6)Taotluses esitatavate andmete loetelu kehtestab valdkonna eest vastutav minister määrusega.
§ 9. Taotluse läbivaatamine
1)Pärast taotluse kättesaamist Tööinspektsioon:
1)kontrollib taotluses esitatud andmete täpsust ning vastavust käesolevas seaduses ja selle alusel kehtestatud õigusaktide nõuetele;
2)edastab taotluse hinnangu saamiseks komisjonile;
3)teeb vajaduse korral järelepärimise riigi- ja teadusasutustele.
2)Pärast taotluse kättesaamist komisjon:
1)hindab taotluses kirjeldatud suletud keskkonda ja rakendatavaid kaitseabinõusid ning inimese tervisele ja keskkonnale geneetiliselt muundatud mikroorganismi kasutamisest tuleneda võivat ohtu;
2)koostab taotluse kohta kirjaliku hinnangu, mis sisaldab ettepanekut lubada geneetiliselt muundatud mikroorganisme suletud keskkonnas kasutada või sellest keelduda, ning edastab hinnangu taotluse saamisest arvates 30 päeva jooksul Tööinspektsioonile.
3)Komisjon võib vajaduse korral teha Tööinspektsioonile ettepaneku:
1)küsida kasutajalt lisainfot;
2)nõuda kasutajalt taotluses esitatud ohuklassi muutmist;
3)lubada geneetiliselt muundatud mikroorganisme suletud keskkonnas kasutada, kui kasutaja rakendab ohtu välistavaid lisaabinõusid.
§ 10. Loa andmine
1)Loa kasutada geneetiliselt muundatud mikroorganismi suletud keskkonnas annab Tööinspektsioon.
2)Tööinspektsioon kontrollib enne kasutajale loa andmist taotluses esitatud andmete õigsust ning käesoleva seaduse § 13 lõikes 1 nimetatud erakorraliste abinõude kava olemasolu ja asjakohaste kaitseabinõude rakendamist.
3)Tööinspektsioon annab loa 1. või 2. ohuklassi taotluse saamisest arvates 45 päeva jooksul.
4)Tööinspektsioon annab loa riskiklassi taotluse saamisest arvates 90 päeva jooksul. Kui riskiklassi luba on kasutatavale ruumile juba varem antud ja kõik nõuded täidetud, annab Tööinspektsioon loa taotluse saamisest arvates 45 päeva jooksul.
5)Tööinspektsioonil on õigus loa andmise tähtaega pikendada 30 päeva võrra, kui ta ootab kasutajalt lisainfot.
§ 11. Loa andmisest keeldumine
1)Tööinspektsioon ei anna luba, kui ohutusnõuded on täitmata või kui rakendatud kaitseabinõud ei taga inimese tervise ja keskkonna kaitset geneetiliselt muundatud mikroorganismide mõju eest.
2)Loa andmisest keeldumise korral esitab Tööinspektsioon loa kasutajale keeldumise kirjaliku põhjenduse taotluse saamistest arvates 45 päeva jooksul.
§ 12. Uue loa andmine ohuklassi muutumisel
1)Kasutaja teatab Tööinspektsioonile viivitamata uutest asjaoludest, mis suurendavad ohtu geneetiliselt muundatud mikroorganismide kasutamisel ja muudavad seetõttu ohuklassi.
2)Kasutaja esitab Tööinspektsioonile uue taotluse käesoleva paragrahvi lõikes 1 nimetatud teatamisest arvates 14 päeva jooksul.
3)Kui uute asjaolude kohaselt tuleb järgida 2., 3. või 4. ohuklassi nõudeid, peatab kasutaja tegevuse kuni uue loa saamiseni.
§ 13. Ettevaatusabinõud ja õnnetusjuhtum
1)Kasutaja tagab, et enne geneetiliselt muundatud mikroorganismi suletud keskkonnas kasutamist:
1)koostatakse inimese ja keskkonna kaitseks õnnetusjuhtumi korral erakorraliste abinõude kava, mis tehakse Päästeametile kirjalikult teatavaks;
2)teavitatakse ohtu sattuda võivaid asutusi ja ettevõtteid vajalikest ohutusabinõudest ning käitumisest ohuolukorras.
2)Kasutaja on kohustatud käesoleva paragrahvi lõike 1 punktis 2 nimetatud teavet ajakohastama.
3)Õnnetusjuhtumi korral teatab kasutaja viivitamata Tööinspektsioonile ja keskkonnajärelevalve asutusele telefoni, elektronposti või faksi teel või muul viisil järgmised andmed:
1)õnnetuse toimumise aeg, koht ja asjaolud;
2)õnnetusjuhtumiga seotud mikroorganismide loetelu ja kogused;
3)muu teave, mis aitab selgitada õnnetuse võimalikku mõju inimesele ja keskkonnale;
4)rakendatud ja rakendatavad abinõud.
4)Pärast käesoleva paragrahvi lõikes 3 nimetatud teabe saamist Tööinspektsioon:
1)kontrollib kõikide asjakohaste hädaabinõude rakendamist;
2)annab soovitusi sama laadi õnnetusjuhtumite vältimiseks tulevikus.
5)Tööinspektsioon tagab, et kõiki õnnetusjuhtumeid uuritakse. Õnnetusjuhtumit uurib tööinspektor koos keskkonnajärelevalve asutuse ametnikuga. Uurimise tulemused talletatakse ja neid säilitatakse 55 aastat.
§ 14. Õnnetusjuhtumist põhjustatud keskkonnareostuse likvideerimine
1)Õnnetusjuhtumiga kaasneva keskkonnareostuse kõrvaldab selle põhjustanud kasutaja.
2)Kui kasutaja geneetiliselt muundatud mikroorganismi looduskeskkonda väljumisest põhjustatud reostust ei likvideeri, korraldab selle keskkonnajärelevalve asutus kasutaja kulul.
3)Käesoleva paragrahvi lõikes 2 nimetatud toimingu suhtes kohaldatakse asendustäitmise ja sunniraha seadust.
§ 15. Avalikkuse teavitamine
Tööinspektsioon teeb geneetiliselt muundatud mikroorganismide riskiklassi nõuetele vastava kasutamise teatavaks avaliku teabe seadusega sätestatud korra kohaselt.
3. peatükk GENEETILISELT MUUNDATUD MIKROORGANISMIDE KASUTAMISE ANDMED
§ 16. Andmete hoidmine
1)Geneetiliselt muundatud mikroorganismi suletud keskkonnas kasutamisega seotud teatisi, taotlusi, väljastatud lubade koopiaid ja muid dokumente hoitakse Tööinspektsioonis arhiiviseaduses sätestatud korra kohaselt.
2)Geneetiliselt muundatud mikroorganismide nimetusi, andmeid mikroorganismide kasutamise kohtade ja kasutamise eesmärkide kohta ja muid asjakohaseid andmeid hoitakse geneetiliselt muundatud organismide keskkonda viimise seaduses nimetatud andmekogus.
§ 17. Andmete konfidentsiaalsus
1)Kasutaja märgib taotluses põhjendatult, millise teabe konfidentsiaalseks tunnistamine on tema huvide kahjustamise vältimiseks vajalik.
2)Tööinspektsioon otsustab komisjoni hinnangu alusel andmete konfidentsiaalseks tunnistamise ja teeb oma otsuse kasutajale teatavaks.
3)Konfidentsiaalseks ei tohi tunnistada:
1)kasutaja nime ega aadressi;
2)geneetiliselt muundatud mikroorganismi üldist kirjeldust ega kasutamise kohta;
3)ohuklassi;
4)abinõusid, mis välistavad geneetiliselt muundatud mikroorganismi väljumise suletud keskkonnast või võõrorganismi juurdepääsu sinna;
5)mõjusid, mis geneetiliselt muundatud mikroorganismi suletud keskkonnast väljumise korral kahjustavad inimese tervist ja keskkonda.
4)Tööinspektsioon ja komisjon ei tohi konfidentsiaalseks tunnistatud teavet edastada kolmandale isikule, kui seadus ei sätesta teisiti.
4. peatükk RIIKLIK JÄRELEVALVE
§ 18. Riiklik järelevalve
 Käesoleva seaduse ja selle alusel kehtestatud õigusaktide nõuete täitmise üle teostavad riiklikku järelevalvet Tööinspektsioon ja Keskkonnaamet.
§ 18^1. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32, 49, 50 ja 51 sätestatud riikliku järelevalve erimeetmeid korrakaitseseaduses sätestatud alusel ja korras.
§ 18^2. Vahetu sunni kasutamine
 Keskkonnaametil on lubatud kasutada füüsilist jõudu korrakaitseseaduses sätestatud alusel ja korras.
§ 18^3. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 12 800 eurot.
5. peatükk VASTUTUS
§ 19. Geneetiliselt muundatud mikroorganismide kasutamise nõuete rikkumine
§ 20. Ebaõigete andmete esitamine
§ 21. Menetlus
6. peatükk RAKENDUSSÄTTED
§ 22. Geneetiliselt muundatud organismide keskkonda viimise seaduse muutmine
§ 23. Seaduse rakendamine
Geneetiliselt muundatud mikroorganismide suletud keskkonnas kasutaja peab esitama Tööinspektsioonile suletud keskkonna ohuklassi järgiva taotluse hiljemalt 2002. aasta 1. juuliks.
Vabariigi Presidendi valimise seadus
§ 1. Valimissüsteemi alused
1)Vabariigi Presidendi valib Riigikogu. Kui Vabariigi President jääb Riigikogus valimata, valib presidendi valimiskogu.
2)Riigikogu või valimiskogu liikmel on igas hääletusvoorus üks hääl.
3)Vabariigi President valitakse salajasel hääletusel.
§ 2. Vabariigi Presidendi kandidaat
1)Vabariigi Presidendi kandidaadiks võib üles seada sünnilt Eesti kodaniku, kes on vähemalt 40 aastat vana.
2)Vabariigi Presidendi kandidaadiks ei või üles seada isikut, kes on Vabariigi President teist ametiaega järjest.
3)Vabariigi Presidendi kandidaadiks ei või üles seada tegevväelast.
§ 3. Valimise aeg
1)Vabariigi Presidendi korraline valimine toimub varemalt 60 ja hiljemalt 10 päeva enne Vabariigi Presidendi ametiaja lõppemist.
2)Vabariigi Presidendi erakorraline valimine Riigikogus toimub 14 päeva jooksul, arvates:
1)Vabariigi Presidendi volituste ennetähtaegse lõppemise päevast või
2)päevast, mil Riigikohus tunnistas Vabariigi Presidendi kestvalt võimetuks oma ülesandeid täitma, või
3)päevast, mil Vabariigi President jäi valimiskogus valimata.
3)Vabariigi Presidendi valimine valimiskogus toimub ühe kuu jooksul, arvates Riigikogus kolmanda hääletusvooru toimumise päevast.
§ 4. Valimise korraldaja
Vabariigi Presidendi valimise korraldab Vabariigi Valimiskomisjon (edaspidi valimiskomisjon).
§ 5. Valimiskulud
Vabariigi Presidendi valimise korraldamise kulud kaetakse riigieelarvest.
2. peatükk HÄÄLETAMISE KORRALDAMINE
§ 6. Riigikogu ja valimiskogu istungi juhatamine
1)Riigikogu ja valimiskogu istungit Vabariigi Presidendi valimisel juhatab Riigikogu esimees või aseesimees.
2)Riigikogu ja valimiskogu istungit ei või juhatada Vabariigi Presidendi kandidaat ega Riigikogu esimees või aseesimees, kui ta täidab ajutiselt Vabariigi Presidendi ülesandeid. Kui Riigikogu esimees ja aseesimehed on Vabariigi Presidendi kandidaadid, juhatab Riigikogu või valimiskogu istungit vanim kohalolev Riigikogu liige.
§ 7. Hääletamise ettevalmistamine
1)Enne hääletamise väljakuulutamist tutvustab valimiskomisjoni esimees Riigikogu või valimiskogu liikmetele hääletamise ning hääletamis- ja valimistulemuste kindlakstegemise korda.
2)Riigikogu või valimiskogu liikmel on õigus esitada valimiskomisjoni esimehele küsimusi hääletamise ning hääletamis- ja valimistulemuste kindlakstegemise korra kohta.
3)Valimiskomisjon kontrollib valimiskasti ja pitseerib selle.
4)Hääletamise kuulutab välja istungi juhataja.
§ 8. Hääletamissedel
1)Hääletamissedelile kantakse kandidaatide nimed tähestikulises järjestuses.
2)Hääletamissedeli vormi kehtestab valimiskomisjon.
§ 9. Hääletamise kord
1)Valimiskomisjon annab Riigikogu või valimiskogu liikmele valimiskomisjoni pitsati jäljendiga hääletamissedeli ja ümbriku. Sedel antakse nimekirja alusel isikut tõendava dokumendi esitamisel. Sedeli saamise kohta annab Riigikogu või valimiskogu liige allkirja.
2)Hääletamissedel täidetakse hääletamiskabiinis. Riigikogu või valimiskogu liige märgib sedelil lahtrisse risti selle kandidaadi nime juures, kelle poolt ta hääletab. Kui hääletamissedelile on kantud ainult ühe kandidaadi nimi, märgib Riigikogu või valimiskogu liige sedelil lahtrisse risti sel juhul, kui ta hääletab kandidaadi poolt.
3)Pärast sedeli täitmist paneb hääletaja sedeli ümbrikusse ja annab selle valimiskomisjonile, kes paneb ümbrikule valimiskomisjoni pitsati jäljendi. Seejärel laseb hääletaja ümbriku valimiskasti.
4)Kui hääletamissedel rikutakse enne selle valimiskasti laskmist, on Riigikogu või valimiskogu liikmel õigus rikutud sedeli tagastamise korral saada valimiskomisjonilt uus sedel, mille kohta tehakse nimekirja märge.
5)Istungi juhataja kuulutab hääletamise lõppenuks üks tund pärast hääletamise väljakuulutamist.
§ 10. Protestid hääletamise korra rikkumise kohta
1)Enne häälte lugemist on Riigikogu või valimiskogu liikmel õigus esitada valimiskomisjonile kirjalik protest hääletamise korra rikkumise kohta.
2)Valimiskomisjon vaatab protesti pärast hääletamise lõppemist läbi, võtab vastu motiveeritud otsuse ja teeb selle teatavaks. Kui hääletamise korda on rikutud oluliselt, korraldab valimiskomisjon kordushääletuse.
3. peatükk HÄÄLETAMIS- JA VALIMISTULEMUSTE KINDLAKSTEGEMINE
§ 11. Hääletamistulemuse kindlakstegemine
1)Valimiskomisjon loeb hääled avalikult kohe pärast hääletamise lõppemist ja protestide lahendamist.
2)Valimiskomisjon teeb kindlaks:
1)Riigikogu liikmete või valimiskogu liikmete nimekirja järgi valijate arvu ja neist hääletamissedeli saanute arvu;
2)valimiskastis olevate sedelite alusel hääletamisest osavõtnud valijate arvu;
3)kehtetute hääletamissedelite arvu;
4)nende hääletamissedelite arvu, millel ei ole märgitud risti ühtegi lahtrisse;
5)Vabariigi Presidendi igale kandidaadile antud häälte arvu.
3)Kehtetu on hääletamissedel:
1)millel on rist märgitud rohkem kui ühte lahtrisse;
2)millel või mille ümbrikul puudub valimiskomisjoni pitsati jäljend.
4)Hääletamistulemuse teeb teatavaks valimiskomisjoni esimees.
§ 12. Protestid hääletamistulemuse kindlakstegemise korra rikkumise kohta
1)Enne valimistulemuse kindlakstegemist on Riigikogu või valimiskogu liikmel õigus esitada kirjalik protest hääletamistulemuse kindlakstegemise korra rikkumise kohta.
2)Valimiskomisjon vaatab protesti pärast häälte lugemist läbi, võtab vastu motiveeritud otsuse ja teeb selle teatavaks. Kui hääletamistulemuse kindlakstegemise korda on rikutud, loeb valimiskomisjon hääled uuesti.
§ 13. Valimistulemuse kindlakstegemine
1)Valimistulemuse kindlakstegemiseks kuulutab istungi juhataja välja vaheaja.
2)Valimistulemuse kohta võtab valimiskomisjon vastu otsuse, mis jõustub allakirjutamisega. Otsuse teeb valimiskomisjoni esimees teatavaks kohe pärast selle jõustumist.
4. peatükk VABARIIGI PRESIDENDI VALIMINE RIIGIKOGUS
§ 14. Riigikogu kokkukutsumine
Vabariigi Presidendi valimiseks kutsub Riigikogu esimees Vabariigi Presidendi, Vabariigi Valitsuse või vähemalt viiendiku Riigikogu koosseisu ettepanekul kokku Riigikogu erakorralise istungjärgu või Riigikogu täiendava istungi. Enne Riigikogu kokkukutsumist kuulab Riigikogu esimees ära valimiskomisjoni arvamuse.
§ 15. Kandidaatide ülesseadmine, registreerimiseks esitamine ja registreerimine esimeseks hääletusvooruks
1)Kandidaadi ülesseadmise õigus on vähemalt viiendikul Riigikogu koosseisust.
2)Riigikogu liige võib olla ainult ühe kandidaadi ülesseadjaks.
3)Kandidaatide registreerimiseks esitamine algab neljandal päeval kell 9.00 ja lõpeb teisel päeval kell 18.00 enne esimese hääletusvooru päeva.
4)Kandidaadi registreerimiseks esitavad ülesseadjad valimiskomisjonile esildise, mis sisaldab:
1)kandidaadi ees- ja perekonnanime;
2)kandidaadi sünniaasta, -kuu ja -päeva;
3)ülesseadjate nimed ja allkirjad;
4)esildise koostamise kuupäeva.
5)Ülesseadjad lisavad esildisele:
1)kandidaadi omakäelise, kuupäeva ja allkirjaga nõusoleku kandideerida Vabariigi Presidendiks ning kinnituse, et ta vastab Vabariigi Presidendi kandidaadile esitatavatele seadusega sätestatud nõuetele;
2)kandidaadi omakäelise, kuupäeva ja allkirjaga süümevande või süümevande varem vastuvõtnud ametiasutuse teatise, millest nähtub, kellele, millega seoses ja millal on kandidaat vande andnud;
3)dokumendid, mis tõendavad, et kandidaat on sünnilt Eesti kodanik.
6)Kandidaadi registreerimiseks nõutavad dokumendid esitab valimiskomisjonile üks kandidaadi ülesseadjatest.
7)Kui kandidaadi registreerimiseks esitamisel puudub osa nõutavaid dokumente või neis on vigu, teeb dokumentide vastuvõtja kandidaadi registreerimiseks esitajale ettepaneku nõutavad dokumendid esitada või vead enne registreerimisaja lõppu parandada. Esitatud dokumendid tagastatakse. Nende kättesaamise kohta annab registreerimiseks esitaja allkirja. Kui dokumendid esitatakse uuesti, loetakse need esmakordselt esitatuks ja võetakse arvele nende uuesti esitamise kuupäeva ja kellaajaga.
8)Valimiskomisjon registreerib nõuetekohaselt esitatud kandidaadid järgmisel päeval pärast kandidaatide registreerimiseks esitamise tähtaja lõppemist.
9)Kandidaadid registreeritakse nende registreerimiseks esitamise järjekorras.
10)Pärast kandidaatide registreerimist ei või hääletamissedelile kantavate kandidaatide nimekirjas teha muudatusi, välja arvatud kandidaadi surma korral või kui esitatakse dokument, mis tõendab, et mõni kandidaat ei vasta käesoleva seaduse paragrahvis 2 nimetatud nõuetele.
§ 16. Esimene hääletusvoor
1)Esimeseks hääletusvooruks kantakse hääletamissedelile selleks vooruks registreeritud kandidaatide nimed.
2)Valituks tunnistatakse kandidaat, kelle poolt hääletab Riigikogu koosseisu kahekolmandikuline enamus.
3)Kui ükski kandidaat ei saa nõutavat häälteenamust, korraldatakse järgmisel päeval teine hääletusvoor.
4)Vabariigi Presidendi valimise teise hääletusvooru algusaja teatab istungi juhataja Riigikogu liikmetele kohe pärast esimese hääletusvooru valimistulemuse teatavakstegemist.
§ 17. Kandidaatide ülesseadmine, registreerimiseks esitamine ja registreerimine teiseks hääletusvooruks
1)Teiseks hääletusvooruks toimub kandidaatide uus ülesseadmine, registreerimiseks esitamine ja registreerimine vastavalt käesoleva seaduse paragrahvi 15 lõigetele 1, 2, 4–7, 9 ja 10. Esimeseks vooruks registreeritud kandidaadi registreerimiseks esitamise korral ei ole vaja esildisele lisada käesoleva seaduse paragrahvi 15 lõike 5 punktides 2 ja 3 nimetatud dokumente.
2)Kandidaatide registreerimiseks esitamine algab neli tundi ja lõpeb kaks tundi enne teise hääletusvooru algust.
3)Valimiskomisjon registreerib nõuetekohaselt esitatud kandidaadid enne teise hääletusvooru algust.
§ 18. Teine hääletusvoor
1)Teiseks hääletusvooruks kantakse hääletamissedelile selleks hääletusvooruks registreeritud kandidaatide nimed.
2)Valituks tunnistatakse kandidaat, kelle poolt hääletab Riigikogu koosseisu kahekolmandikuline enamus.
3)Kui ükski kandidaat ei saa nõutavat häälteenamust, korraldatakse samal päeval kolmas hääletusvoor.
4)Vabariigi Presidendi valimise kolmanda hääletusvooru algusaja teatab istungi juhataja Riigikogu liikmetele kohe pärast teise hääletusvooru valimistulemuse teatavakstegemist.
§ 19. Kolmas hääletusvoor
1)Kolmandaks hääletusvooruks kantakse hääletamissedelile kahe teises voorus kõige rohkem hääli saanud kandidaadi nimed. Kui teises hääletusvoorus saab vähemalt kaks kandidaati võrdse arvu hääli, kantakse hääletamissedelile vanema kandidaadi nimi või vanemate kandidaatide nimed. Kui teises hääletusvoorus kandideerib ainult üks kandidaat ja ta ei saa nõutavat häälteenamust, kantakse hääletamissedelile ainult tema nimi.
2)Valituks tunnistatakse kandidaat, kelle poolt hääletab Riigikogu koosseisu kahekolmandikuline enamus.
3)Kui ükski kandidaat ei saa nõutavat häälteenamust, kutsub Riigikogu esimees Vabariigi Presidendi valimiseks kokku valimiskogu.
5. peatükk VABARIIGI PRESIDENDI VALIMINE VALIMISKOGUS
§ 20. Valimiskogu kokkukutsumine
Vabariigi Presidendi valimiskogu kutsub kokku Riigikogu esimees hiljemalt järgmisel päeval pärast kolmandat hääletusvooru Riigikogus, tehes teatavaks valimiskogu istungi aja ja koha. Enne valimiskogu kokkukutsumist kuulab Riigikogu esimees ära valimiskomisjoni arvamuse.
§ 21. Valimiskogu
1)Valimiskogu koosneb Riigikogu liikmetest ja kohaliku omavalitsuse volikogude esindajatest.
2)Valimiskogu liikmed on otsuse langetamisel vabad.
§ 22. Kohaliku omavalitsuse volikogu esindajate valimine
1)Järgmisel päeval pärast kolmandat hääletusvooru Riigikogus saadab valimiskomisjon igale kohaliku omavalitsuse volikogule teatise tema esindajate arvu kohta valimiskogus.
2)Lähtudes Eesti hääleõiguslike kodanike riiklikku registrisse kantud kodanike arvust kohaliku omavalitsusüksuse haldusterritooriumil Vabariigi Presidendi valimise aasta 1. jaanuaril, määratakse kohaliku omavalitsuse volikogu esindajate arv järgmiselt:
1)kuni 10 000 hääleõiguslikku Eesti kodanikku – 1 esindaja;
2)10 001–50 000 hääleõiguslikku Eesti kodanikku – 2 esindajat;
3)50 001–100 000 hääleõiguslikku Eesti kodanikku – 4 esindajat;
4)üle 100 000 hääleõigusliku Eesti kodaniku – 10 esindajat.
3)Kohaliku omavalitsuse volikogu esindaja peab olema Eesti kodanik ja teda valinud kohaliku omavalitsuse volikogu liige. Kohaliku omavalitsuse volikogu esindajaks ei või olla Riigikogu liige.
4)Kohaliku omavalitsuse volikogu valib oma esindaja hiljemalt seitsmendal päeval enne Vabariigi Presidendi valimiskogus valimise päeva.
4^1)Kohaliku omavalitsuse volikogu esindaja või käesoleva paragrahvi lõike 2 punktides 2–4 sätestatud juhtudel esindajate valimine toimub volikogu istungil ülesseatud kandidaatide seast ühes hääletusvoorus. Igal volikogu liikmel on üks hääl. Valituks osutub enim hääli saanud kandidaat või käesoleva paragrahvi lõike 2 punktides 2–4 sätestatud juhul enim hääli saanud kandidaadid. Kui kandidaatidele antud häälte arvu võrdsuse tõttu ei osutu kõik volikogu esindajad valituks, heidetakse võrdselt hääli kogunud kandidaatide vahel liisku.
5)Kohaliku omavalitsuse volikogu otsus kohaliku omavalitsuse volikogu esindaja või esindajate valimise kohta edastatakse valimiskomisjonile viivitamata.
§ 23. Kandidaatide ülesseadmine, registreerimiseks esitamine ja registreerimine esimeseks hääletusvooruks
1)Kandidaadi ülesseadmise õigus on vähemalt 21 valimiskogu liikmel.
2)Valimiskogu liige võib olla ainult ühe kandidaadi ülesseadjaks.
3)Kandidaatide registreerimiseks esitamine ja registreerimine toimub vastavalt käesoleva seaduse paragrahvi 15 lõigetele 3–10. Riigikogu esimeseks või teiseks vooruks registreeritud kandidaadi registreerimiseks esitamise korral ei ole vaja esildisele lisada käesoleva seaduse paragrahvi 15 lõike 5 punktides 2 ja 3 nimetatud dokumente.
§ 24. Valimiskogu liikmete registreerimine
1)Valimiskogu liikmete registreerimine valimiskogu istungiks algab kaks tundi enne valimiskogu istungi algust.
2)Valimiskogu liikmed registreeritakse isikut ja kodakondsust tõendava dokumendi esitamisel.
§ 25. Esimene hääletusvoor
1)Esimeseks hääletusvooruks kantakse hääletamissedelile Riigikogu kolmandas hääletusvoorus osalenud kandidaatide ja valimiskogu esimeseks hääletusvooruks registreeritud kandidaatide nimed.
2)Valituks tunnistatakse kandidaat, kelle poolt hääletab hääletamisest osavõtnud valimiskogu liikmete enamus.
3)Kui ükski kandidaat ei saa nõutavat häälteenamust, korraldatakse samal päeval teine hääletusvoor.
4)Valimiskogu istungi juhataja teatab valimiskogu liikmetele teise hääletusvooru algusaja kohe pärast esimese vooru valimistulemuse teatavakstegemist.
§ 26. Teine hääletusvoor
1)Teiseks hääletusvooruks kantakse hääletamissedelile kahe esimeses voorus enim hääli saanud kandidaadi nimed. Kui esimeses hääletusvoorus saab vähemalt kaks kandidaati võrdse arvu hääli, kantakse hääletamissedelile vanema kandidaadi või vanemate kandidaatide nimed. Kui esimeses hääletusvoorus kandideerib ainult üks kandidaat ja ta ei saa nõutavat häälteenamust, kantakse hääletamissedelile ainult tema nimi.
2)Valituks tunnistatakse kandidaat, kelle poolt hääletab hääletamisest osavõtnud valimiskogu liikmete enamus.
3)Kui ükski kandidaat ei saa nõutavat häälteenamust, korraldatakse Vabariigi Presidendi valimine vastavalt käesoleva seaduse paragrahvi 3 lõike 2 punktile 3.
6. peatükk LÕPPSÄTTED
§ 27. Vabariigi Presidendi ametisseastumine
1)Korraliselt valitud uus Vabariigi President astub ametisse ametivande andmisega esimesel Riigikogu istungil, mis järgneb Vabariigi Presidendi ametiaja lõppemise päevale.
2)Erakorraliselt valitud uus Vabariigi President astub ametisse ametivande andmisega esimesel Riigikogu istungil, mis järgneb Vabariigi Presidendi valimise päevale.
Üürivaidluse lahendamise seadus
§ 1. Üürikomisjoni pädevus
1)Eluruumi üürilepingust tuleneva vaidluse (edaspidi üürivaidlus)lahendamiseks võib üürnik või üürileandja pöörduda üürikomisjoni või kohtusse.
1^1)Üürikomisjonides ei lahendata vaidlusi rahaliste nõuete üle, mis ületavad 3200 eurot.
2)Üürikomisjon lahendab vaidluse, kui samas asjas ei ole varem kohtusse pöördutud.
3)Üürikomisjon lahendab vaidluse, mis on tekkinud tema tööpiirkonnas asuva eluruumi üürimisest.
4)Kui üürivaidlus on tekkinud väljaspool üürikomisjoni tööpiirkonda asuva eluruumi üürimisest, lahendab üürikomisjon vaidluse, kui asjaomasel kohaliku omavalitsuse üksusel on üürikomisjoni asutanud kohaliku omavalitsuse üksusega sõlmitud haldusleping.
§ 2. Üürikomisjoni õiguslik seisund
1)Kohaliku omavalitsuse üksus võib käesoleva seaduse alusel asutada üürikomisjoni. Üürikomisjon on kohaliku omavalitsuse üksuse juures asuv üürivaidlusi lahendav sõltumatu organ.
2)Üürikomisjoni tööpiirkond on üürikomisjoni asutanud kohaliku omavalitsuse üksuse territoorium.
3)Üürivaidluse lahendamiseks võib üürikomisjoni pöörduda üürikomisjoni tööpiirkonnas asuva eluruumi üürilepingu pool.
§ 3. Üürikomisjoni koosseis
1)Üürikomisjon koosneb esimehest ja liikmetest.
2)Esimees korraldab üürikomisjoni tööd ning määrab üürikomisjoni liikmete hulgast üürivaidlust lahendava komisjoni koosseisu (edaspidi komisjon)ja istungi juhataja.
3)Komisjon vaatab üürivaidluse läbi kolmeliikmelises koosseisus.
4)Üürivaidlust arutab ja teeb asjas otsuse komisjoni sama koosseis. Komisjoni liikme surma korral või juhul, kui ta ei ole pikka aega võimeline osalema komisjoni töös, määrab üürikomisjoni esimees tema asemele uue liikme. Uue liikme määramise korral alustab komisjon vaidluse lahendamist otsast peale.
5)Kui komisjoni liiget ei ole võimalik asendada sama üürikomisjoni liikmega, võib üürikomisjoni esimees määrata asendajaks isiku, kes on sooritanud üürikomisjoni liikme eksami.
6)Käesoleva paragrahvi lõikes 5 nimetatud isik määratakse komisjoni liikmeks tema nõusolekul.
§ 4. Nõuded üürikomisjoni liikmetele
1)Üürikomisjoni esimeheks võib olla üksnes isik, kes on täitnud õigusteaduse akadeemilise õppe riiklikult tunnustatud õppekava ja sooritanud üürikomisjoni liikme eksami.
2)Üürikomisjoni liikmeks võib olla üksnes isik, kes on sooritanud üürikomisjoni liikme eksami.
3)Üürikomisjoni liikme eksami komisjoni moodustab ja eksami sooritamise korra kehtestab valdkonna eest vastutav minister.
2. peatükk MENETLUS ÜÜRIKOMISJONIS
§ 5. Avalduse esitamine
1)Üürikomisjon võtab üürivaidluse menetlusse üürniku või üürileandja kirjaliku avalduse alusel.
2)Avalduses märgitakse:
1)üürikomisjoni nimetus;
2)üürniku ja üürileandja nimi või nimetus, elu- või asukoht ning sidevahendite numbrid;
3)avaldaja selgelt väljendatud nõue ja seda põhjendavad asjaolud;
4)avalduses esitatud väiteid kinnitavad tõendid.
3)Avaldusele lisatakse juriidilisest isikust üürileandja registrikaardi ärakiri ja üürileping ning muud dokumentaalsed tõendid.
§ 6. Avalduse menetlusse võtmisest keeldumine ja menetluse lõpetamine
1)Üürikomisjoni esimees otsustab avalduse menetlusse võtmise kolme tööpäeva jooksul avalduse saamisest alates.
2)Avaldust ei võeta menetlusse või menetlus lõpetatakse, kui:
1)vaidluse lahendamine ei kuulu üürikomisjoni pädevusse;
2)kohtu või üürikomisjoni menetluses on samade poolte sama vaidlus samal alusel;
3)sama vaidlusasi on üürikomisjonis või kohtus juba lahendatud.
3)Kui avaldus ei vasta käesoleva seaduse §-s 5 sätestatud nõuetele, määrab üürikomisjoni esimees tähtaja puuduse kõrvaldamiseks. Kui avaldaja jätab määratud tähtaja jooksul puuduse kõrvaldamata, keeldub üürikomisjoni esimees avaldust menetlusse võtmast.
4)Avalduse menetlusse võtmisest keeldumine või puuduse kõrvaldamiseks tähtaja määramine tehakse avaldajale kirjalikult viivitamata teatavaks. Teates nimetatakse puudus või keeldumise põhjus.
§ 7. Avalduse läbivaatamise tähtaeg
1)Komisjoni istung peetakse ühe kuu jooksul avalduse menetlusse võtmisele järgnevast päevast alates.
2)Komisjoni istungi edasilükkamise korral peetakse istung ühe kuu jooksul eelmise istungi toimumise päevast alates.
§ 8. Avalduse läbivaatamise ettevalmistamine
1)Avalduse menetlusse võtmisel määrab üürikomisjoni esimees üürivaidlust lahendava komisjoni koosseisu.
2)Istungit ette valmistades teeb komisjon asja lahendamiseks vajalikud toimingud ja nõuab välja vajalikud tõendid.
3)Komisjon määrab istungi toimumise aja ja koha, korraldab kutsete saatmise avaldajale, üürivaidluse vastaspoolele (edaspidi vastustaja)ja tunnistajatele ning määrab vastustajale tähtpäeva vastuväidete, tõendite ja taotluste esitamiseks.
4)Koos kutsega saadetakse vastustajale avalduse ja selle lisade koopiad.
§ 9. Komisjoni istungile kutsumine
1)Pooled ja tunnistajad kutsutakse komisjoni istungile kutsetega.
2)Kutses märgitakse:
1)istungile kutsutava isiku nimi;
2)üürikomisjoni nimetus ja aadress;
3)istungi toimumise aeg ja koht;
4)adressaadi äraolekul kutse vastuvõtnud isiku kohustus anda kutse esimesel võimalusel üle adressaadile;
5)kohustus teatada komisjoni istungile ilmumata jätmise seaduslikust takistusest;
6)komisjoni istungile ilmumata jätmise tagajärjed.
3)Komisjoni istungile kutsumise suhtes kohaldatakse vastavalt tsiviilkohtumenetluse sätteid.
§ 10. Tõendid
1)Üürivaidluses on tõend tunnistaja ütlus ja poole seletus, paikvaatlus, eksperdi arvamus ja dokumentaalne tõend. Tõendite suhtes kohaldatakse vastavalt tsiviilkohtumenetluse tunnistajate, paikvaatluse ja eksperdi kohta käivaid sätteid.
2)Komisjon võtab vastu tõendi, millel on asjas tähtsust. Tõendi vastuvõtmisest keeldumist peab komisjon põhjendama.
3)Tõendeid esitavad üürivaidluse pooled. Pool tõendab asjaolusid, millele tuginevad tema väited ja vastuväited.
4)Avaldaja esitab tõendid ja taotlused avalduses ning vastustaja esitab need komisjoni määratud tähtpäevaks. Komisjon arvestab hiljem esitatud tõendeid ja taotlusi, kui avaldaja või vastustaja ei ole saanud neid tähtpäevaks esitada mõjuval põhjusel.
5)Komisjon selgitab pooltele täiendavate tõendite ja taotluste esitamise vajadust või kogub tõendeid oma algatusel, kui see on vajalik asja õiglaseks lahendamiseks.
§ 11. Komisjoni istung
1)Komisjon arutab üürivaidlust istungil.
2)Komisjoni istung on avalik. Komisjon võib kuulutada istungi kinniseks tsiviilkohtumenetluses ettenähtud alusel.
3)Komisjoni istung peetakse üldjuhul komisjoni asukohas. Poole põhjendatud taotlusel võib komisjon pidada istungi mujal.
§ 12. Komisjoni istungist osavõtt
1)Üürivaidlus vaadatakse läbi üürniku ja üürileandja või nende esindajate juuresolekul. Komisjon kontrollib esindaja volitusi. Esinduse suhtes kohaldatakse vastavalt tsiviilkohtumenetluse sätteid.
2)Komisjon lükkab istungi edasi, kui pool on komisjonile teatanud, et tal on mõjuv põhjus jääda istungile ilmumata, ning on enne istungi toimumist tõendanud mõjuva põhjuse olemasolu.
3)Kui kumbki pool ei ilmu istungile mõjuva põhjuseta, jätab komisjon avalduse läbi vaatamata.
4)Kui avaldaja ei ilmu istungile mõjuva põhjuseta, jätab komisjon avalduse läbi vaatamata. Vastustaja taotlusel võib komisjon istungi edasi lükata või vaidluse sisuliselt lahendada avaldaja kohalolekuta.
5)Kui vastustaja ei ilmu istungile mõjuva põhjuseta, lahendab komisjon vaidluse tema kohalolekuta või lükkab avaldaja taotlusel istungi edasi.
§ 13. Istungi käik
1)Istungi juhataja teeb istungi algul kindlaks, kes väljakutsututest on istungile ilmunud ning kas puudujad teavad istungist ja millised on andmed nende ilmumata jäämise kohta.
2)Istungi juhataja teeb kindlaks kohalolijate isikusamasuse ja esindajate volitused, teeb teatavaks avalduse sisu ja komisjoni koosseisu ning selgitab pooltele taandamisõigust.
3)Komisjon kuulab ära poolte täiendavad taotlused ja otsustab nende rahuldamise. Komisjon rahuldab taotluse, kui see on põhjendatud ning seda ei olnud võimalik varem esitada. Komisjon peab oma otsust põhjendama.
4)Istungi juhataja annab esimesena sõna avalduse esitajale, kes esitab oma nõude ja selle põhjendused. Vajaduse korral selgitab komisjon avaldajale tema õigusi ja vaidluse laadi ning esitab küsimusi. Seejärel võib küsimusi esitada teine pool.
5)Vastustajal on õigus esitada nõudele vastuväiteid. Vajaduse korral selgitab komisjon teisele poolele tema õigusi ja vaidluse laadi ning esitab küsimusi. Seejärel võib küsimusi esitada teine pool.
6)Komisjon uurib kogutud tõendeid ja kuulab ära poolte arvamused.
7)Komisjon teatab otsuse tegemise päeva ja otsuse kättesaamise korra.
§ 14. Komisjoni liikme taandamise alused
1)Komisjoni liige on kohustatud ennast taandama, kui ta on otseselt või kaudselt huvitatud asja lahendamisest või kui tema erapooletuses tekitavad kahtlust muud asjaolud.
2)Käesoleva paragrahvi lõikes 1 sätestatud alustel võib komisjoni liikme taandamist nõuda üürivaidluse pool. Taandamistaotlus esitatakse hiljemalt komisjoni esimese istungi alguses. Taotluse võib esitada hiljem, kui taanduse avaldaja saab taandamise alusest teada pärast istungi algust.
3)Taandamise otsustab komisjon taandatava juuresolekuta. Häälte võrdse jagunemise korral on komisjoni liige taandatud.
4)Komisjoni juhataja määrab taandatud liikme asemele uue liikme.
§ 15. Istungi edasilükkamine
Komisjon lükkab asja arutamise edasi, kui:
1)komisjoni liige taandatakse;
2)esinevad käesoleva seaduse § 12 lõikes 2, 4 või 5 sätestatud alused;
3)mõlemad pooled on istungi edasilükkamisega nõus;
4)ilmneb muu takistus, mida ei saa istungil kõrvaldada.
§ 16. Istungi protokoll
1)Komisjoni istung protokollitakse.
2)Komisjoni istungi protokoll peab kajastama vaidluse seisukohalt olulisi andmeid.
3)Komisjoni istungi protokolli märgitakse:
1)istungi toimumise kuupäev ja koht;
2)istungi alguse ja lõpu kellaaeg;
3)üürikomisjoni nimetus ja koosseis ning istungi juhataja ja sekretäri nimed;
4)üürivaidluse poolte nimed;
5)andmed üürivaidluse poolte ja tunnistajate ilmumise kohta;
6)poolte avaldused ja taotlused;
7)andmed pooltele nende õiguste ja kohustuste selgitamise kohta;
8)poolte seletuste, taotluste ja vastuväidete ning tunnistajate ütluste põhisisu;
9)andmed dokumentaalsete tõendite tutvustamise kohta;
10)andmed otsuse avaldamise koha ja otsuse vaidlustamise korra selgitamise kohta;
11)protokollile allakirjutamise kuupäev.
4)Protokollile kirjutavad alla protokollija ja istungi juhataja.
§ 17. Komisjoni otsuse tegemine
1)Komisjon teeb otsuse üürikomisjoni nimel seitsme tööpäeva jooksul asja arutamisest alates.
2)Otsuse tegemise ruumis viibivad ainult komisjoni liikmed.
3)Otsuse tegemisel hindab komisjon kõiki tõendeid igakülgselt, täielikult ja objektiivselt. Ühelgi tõendil ei ole komisjoni jaoks ette kindlaks määratud jõudu.
4)Otsus tehakse hääletamisel häälteenamusega.
5)Komisjoni liikmel ei ole õigust jääda erapooletuks.
§ 19. Otsuse kohta kehtivad nõuded
1)Komisjoni otsus peab olema seaduslik ja põhjendatud. Komisjon ei või teha otsust nõude kohta, mida ei ole esitatud.
2)Otsus vormistatakse kirjalikult ja sellele kirjutavad alla kõik komisjoni liikmed.
3)Otsus koosneb sissejuhatusest, kirjeldavast osast, komisjoni põhjendustest ja resolutsioonist.
4)Otsuse sissejuhatuses märgitakse otsuse teinud üürikomisjoni nimetus ja komisjoni koosseis, istungit protokollinud sekretäri nimi, otsuse tegemise aeg ja koht ning poolte ja nende esindajate nimed.
5)Otsuse kirjeldavas osas esitatakse avaldaja nõue ja teise poole vastuväited.
6)Otsuse põhjendavas osas märgitakse komisjoni tuvastatud asjaolud ja tõendid, millele on rajatud komisjoni järeldused, ning õigusaktid, mida komisjon on kohaldanud. Otsuses põhjendatakse tõenditele antud hinnanguid ning poole väidete arvestamata jätmist, kui komisjon ei ole väidetega nõustunud.
7)Otsuse resolutsioonis esitatakse komisjoni seisukoht avalduse rahuldamise või rahuldamata jätmise kohta ning teave selle kohta, et avaldajal on õigus pöörduda kohtusse.
8)Otsuse tegemisel eriarvamusele jäänud komisjoni liige võib esitada eriarvamuse. Eriarvamus lisatakse otsusele ja sellele kirjutab alla eriarvamusele jäänud komisjoni liige.
§ 20. Otsuse teatavakstegemine
1)Komisjoni otsus on avalik.
2)Üürikomisjon saadab pooltele otsuse ärakirja.
3)Komisjoni jõustunud otsus avaldatakse üürikomisjoni veebilehel.
§ 21. Samas üürivaidluses kohtusse pöördumine
1)Kui pool ei nõustu komisjoni otsusega või üürivaidluse läbivaatamisel tehtud menetlusotsuste või -toimingutega, võib ta sama üürivaidluse läbivaatamiseks pöörduda maakohtusse komisjoni otsuse kättesaamise päevale järgnevast päevast alates 20 päeva jooksul.
3)Kui komisjon jätab avalduse rahuldamata või rahuldab osaliselt, võib avaldaja esitada kohtusse hagi asja lahendamiseks rahuldamata osas. Hagis võib esitada üksnes samad nõuded, mis esitati komisjonile.
4)Kui komisjon avalduse täielikult või osaliselt rahuldab, võib teine pool esitada kohtule taotluse, et kohus vaataks komisjonile esitatud avalduse läbi hagimenetluse korras hagina. Sel juhul on hageja komisjoni poole pöördunud isik ja kostja kohtule avalduse esitanud pool.
5)Käesoleva paragrahvi lõikes 4 nimetatud avalduselt tuleb tasuda riigilõivu summas, mille hageja oleks pidanud tasuma hagi esitamise korral.
6)Komisjonile esitatud avaldus loetakse käesoleva paragrahvi lõikes 4 sätestatud juhul hagiavalduseks. Kohus annab pooltele vajaduse korral tähtaja avalduse esitamiseks hagimenetluses ettenähtud vormis, oma seisukohtade täiendavaks põhjendamiseks ja täiendavate tõendite esitamiseks. Komisjonis esitatud dokumente ei pea kohus pooltele kätte toimetama.
7)Kui kohtule esitatakse hagi või avaldus asjas, mida komisjon on juba lahendanud, tuleb seda hagis või avalduses märkida ja lisada otsuse ärakiri. Hagi või avalduse saamisel nõuab kohus komisjonist välja asja lahendamise materjalid ja võtab need toimikusse. Esitatud tõendid loetakse kohtusse esitatuks.
8)Kui komisjoni poole pöördunud isik ei esita käesoleva paragrahvi lõikes 6 sätestatud juhul oma avaldust hagiavaldusele ettenähtud vormis kohtu määratud ajaks, jätab kohus hagiavalduse läbi vaatamata. Sel juhul komisjoni otsus vaidlustatud ulatuses ei jõustu. Kohus juhib sellele hageja tähelepanu, kui ta annab tähtaja avalduse esitamiseks hagiavalduse vormis.
9)Käesoleva paragrahvi lõikes 4 nimetatud avalduse kohtule esitanud isik võib avaldusest loobuda samadel alustel ja korras hagist loobumisega. Avaldusest loobumise puhul jõustub komisjoni otsus.
§ 22. Otsuse jõustumine
1)Komisjoni otsus jõustub, kui otsuse kättesaamise päevast alates 20 päeva jooksul ei ole maakohtusse esitatud hagi samas vaidlusasjas. Komisjon lisab poole taotlusel otsusele jõustumismärke.
2)Komisjoni otsuse osalisel vaidlustamisel jõustub otsus osas, mis ei ole seotud vaidlustatud osaga. Kohus on asja lahendamisel seotud komisjoni otsusega selle vaidlustamata osas.
§ 23. Otsuse jõustumise tagajärjed
1)Komisjoni jõustunud otsus on pooltele täitmiseks kohustuslik.
2)Pärast otsuse jõustumist ei või pooled esitada kohtusse sama nõuet samal alusel.
§ 24. Otsuse täitmine
Komisjoni jõustunud otsus täidetakse täitemenetluse sätete alusel.
3. peatükk SEADUSE RAKENDAMINE
§ 26. Elamuvaidluskomisjoni lõpetamine ja ümberkujundamine
Kohaliku omavalitsuse üksuse volikogu otsustab hiljemalt 2003. aasta 1. juuliks elamuseaduse § 63 alusel asutatud elamuvaidluskomisjoni lõpetamise või ümberkujundamise üürikomisjoniks.
Kalmistuseadus
§ 1. Seaduse reguleerimisala
1)Käesoleva seadusega kehtestatakse inimese surnukeha või surnud inimese säilmete (edaspidi surnu)kalmistule matmise ja tuhastamise nõuded, reguleeritakse kalmistu rajamist, haldamist, kasutamist ja matmiseks sulgemist ning kehtestatakse surnu hoidmise ja vedamise nõuded.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesolevast seadusest tulenevaid erisusi.
3)Kaitseväe kalmistute rajamisele, haldamisele ja matmiseks sulgemisele kohaldatakse sõjahaudade kaitse seadust.
4)Kultuurimälestiseks tunnistatud kalmistute laiendamisel, haldamisel ja matmiseks sulgemisel tuleb arvestada muinsuskaitseseadusest tulenevaid erisusi.
2. peatükk Surnu hoidmine ja vedamine
§ 2. Surnu hoidmine
 Surnu hoidmiseks kasutatakse selleks ettenähtud ruumi haiglas, surnukuuris, krematooriumis või mõnes muus asjakohases hoones.
§ 3. Surnu vedamine
1)Surnu veetakse surmakohast surnukuuri surnukirstus või suletavas kilekotis üksnes selleks ettenähtud või kohandatud sõidukiga.
2)Surnu vedamine Eestist teise riiki ning teisest riigist Eestisse peab toimuma hermeetiliselt suletud tsingitud surnukirstus, mis on täidetud niiskust imava materjaliga. Veoks tuleb tsingitud surnukirst paigutada tihedalt suletud puitkasti. Kui surma põhjustas suure nakatuvusega eriti ohtlik nakkushaigus (kollapalavik, hemorraagilised viiruspalavikud, pärisrõuged, katk või Siberi katk), peab surnukeha olema eelnevalt mähitud antiseptilise lahusega immutatud surilinasse.
3)Kohalik omavalitsus avaldab informatsiooni surnu veoga seotud ettevõtete kohta, kes teostavad surnu vedu kohaliku omavalitsuse territooriumil.
3. peatükk Kalmistule ja selle haldamisele esitatavad nõuded
§ 4. Kalmistu rajamine ja laiendamine
1)Surnute ja tuha matmiseks ettenähtud ning vajalike ehitistega maa-ala (edaspidi kalmistu)rajamise või laiendamise otsustab kohaliku omavalitsuse volikogu. Usulise ühenduse omandis oleval maa-alal kalmistu rajamise otsustab kohaliku omavalitsuse volikogu usulise ühenduse ettepanekul.
2)Kalmistut ei või rajada ega laiendada veehaarde sanitaarkaitsealale. Kui sanitaarkaitseala ei ole moodustatud või sanitaarkaitseala on vähendatud, ei või kalmistut rajada ega laiendada veevõtukohale lähemale kui 50 meetrit.
3)Kalmistut ei või rajada ega laiendada maa-alale, mis on lähemal kui 200 meetri kaugusel asuva veehaarde suunas kaldu.
4)Kalmistu rajamisel ja laiendamisel nähakse planeeringuga ette vähemalt 50 meetri laiune vöönd kalmistu välispiirist. Sinna on keelatud rajada ehitisi ja planeerida maakasutust, mis võib põhjustada kalmistul müra, välja arvatud kalmistut teenindav rajatis.
5)Kalmistu rajamisel ja laiendamisel peab arvestama, et haua põhi peab jääma põhjavee kõrgeimast tasemest vähemalt 0,5 meetrit kõrgemale.
6)Kalmistule rajatava puurkaevu jaoks nähakse ette 10 meetri laiune puurkaevu ümbritsev hooldusala, kuhu on keelatud rajada ehitisi ja planeerida maakasutust.
7)Maa-ala kalmistu rajamiseks või laiendamiseks määratakse üldplaneeringu või detailplaneeringuga planeerimisseaduses sätestatud korras.
§ 5. Kalmistule esitatavad nõuded
1)Kooskõlas hea tavaga peavad kalmistul olema tagatud tingimused kalmistu häirimatuks kasutamiseks.
2)Kalmistu rajamise, kasutamise ja laiendamise puhul tuleb arvestada järgmist:
1)kalmistule tuleb tagada vaba ja heakorrastatud juurdepääs;
2)uue kalmistu rajamisel tuleb see ümbritseda piirdega.
3)Olemasolevale kalmistule uue haua või ehitise rajamisel tuleb võimaluse korral tagada, et need ei paikneks kalmistul asuvale puurkaevule lähemal kui 10 meetrit.
4)Hauatähist ja hauaplatsi piirdeaeda ei loeta ehitiseks ehitusseadustiku tähenduses ning neile ei kohaldata ehitusseadustikus ehitisele esitatavaid nõudeid.
§ 6. Kalmistu haldaja
1)Kohaliku omavalitsuse või riigi omandis oleval maa-alal asuvat kalmistut haldab kohalik omavalitsus.
2)Usulise ühenduse omandis oleval maa-alal asuvat kalmistut haldab usuline ühendus.
3)Kalmistu haldaja tagab kalmistu kasutamisel käesoleva seaduse §-s 5 sätestatud tingimuste täitmise ja kalmistu heakorra ning täidab teisi õigusaktidest tulenevaid ülesandeid.
4)Kalmistu haldaja tagab hooldamata hauaplatside arvelevõtmise ja taaskasutusse andmise vastavalt käesolevas seaduses ja kalmistu kasutamise eeskirjas sätestatud nõuetele.
5)Kalmistut haldaval kohalikul omavalitsusel on õigus sõlmida kalmistu haldamisega seotud ülesannete täitmise volitamiseks halduslepinguid.
§ 7. Kalmistu kasutamise eeskiri
1)Kohaliku omavalitsuse hallatava kalmistu kasutamise eeskirja kehtestab kohaliku omavalitsuse volikogu.
2)Usulise ühenduse hallatava kalmistu kasutamise eeskirja kehtestab usuline ühendus.
3)Kalmistu kasutamise eeskirjas sätestatakse:
1)hauaplatsi kasutusse andmise tingimused ja kord;
2)hauaplatsi kasutamise tähtaeg ning selle pikendamise tingimused ja kord, samuti kasutamisõiguse ennetähtaegse lõpetamise tingimused ja kord;
3)matmise kord;
4)kalmistu tööaeg;
5)kalmistu heakorra nõuded;
6)hauaplatsi hooldamise nõuded ja kord;
7)hooldamata hauaplatsi arvelevõtmise ja taaskasutusse andmise kord;
8)hauatähise ja piirde paigaldamise, eemaldamise ja ümberpaigaldamise kord;
9)urni kolumbaariumisse (ehitis või selle osa tuhaurnide ja tuha hoidmiseks)paigutamise kord;
10)muud kalmistu tegevuse korraldamisega seotud asjaolud.
4)Kalmistu eeskirjas võib kindlaks määrata tuhapuisteala ja maa-ala, kuhu on lubatud matta, järgides maetava usuliste ja kultuuriliste tavade eripära.
5)Kui kalmistu on tunnistatud kultuurimälestiseks või kui kalmistul asub kultuurimälestis või kaitstav loodusobjekt, lisatakse kalmistu kasutamise eeskirja muinsuskaitseseadusest ja looduskaitseseadusest tulenevad nõuded.
§ 8. Kalmistu matmiseks sulgemine
1)Kohaliku omavalitsuse hallatava kalmistu matmiseks sulgemise otsustab volikogu. Usulise ühenduse hallatava kalmistu matmiseks sulgemise otsustab usuline ühendus, kes informeerib sellest kohalikku omavalitsust vähemalt üks aasta enne kalmistu sulgemist.
2)Kalmistu matmiseks sulgemise otsuses võib ette näha võimaluse ja seada tingimused, et jätkata tuhastatud surnute (edaspidi tuhk)matmist suletud kalmistule.
3)Matmiseks suletud kalmistu kasutusotstarvet ei või muuta enne 75 aasta möödumist viimasest matmisest. Kui pärast 75 aasta möödumist kalmistu kasutusotstarvet muudetakse, on muutmisest huvitatud isik kohustatud suletud kalmistule maetud surnud ja tuha omal kulul ümber matma ning hauatähised ümber paigutama. Kui suletud kalmistu kujundatakse ümber pargiks maa sihtotstarvet muutmata, ei pea maetud surnuid ja tuhka ümber matma.
4)Käesoleva paragrahvi lõikes 3 sätestatu ei laiene kultuurimälestiseks tunnistatud kalmistule.
4. peatükk Matmise ja tuhastamise nõuded
§ 9. Matmine
1)Surnu tuleb matta või tuhastada ilma põhjendamatu viivituseta. Matmine või ümbermatmine peab toimuma väärikalt, võimaluse korral surnu usulist ja kultuurilist kuuluvust arvestades.
1^1)Tuvastamata surnut ei tuhastata. Kuriteo tagajärjel surnu jäetakse tuhastamata prokuratuuri määruse alusel.
2)Surnu maetakse surmatõendi alusel. Surnult sündinu ja tuvastamata surnu maetakse surmateatise alusel. Välisriigis väljastatud surmatõend ei vaja legaliseerimist või apostilliga (välisriigis kasutamiseks ettenähtud dokumendi legaliseerimise standardvorm)kinnitamist. Põhjendatud juhul võib kalmistu haldaja nõuda välisriigis väljastatud surmatõendi tõlkimist.
3)Tundmatu surnu matmise korraldab kohalik omavalitsus, kelle territooriumilt tundmatu surnu leiti.
4)Omasteta surnu matmise või tuhastamise korraldab kohalik omavalitsus, kelle territooriumil asus omasteta surnu viimane rahvastikuregistris registreeritud elukoht.
5)Omasteks käesoleva seaduse tähenduses on surnu abikaasa, registreeritud elukaaslane, vanemad, täisealine laps, õde, vend või muu surnu lähedane isik tulenevalt tema elukorraldusest.
6)Kui omasteta surnul puudub rahvastikuregistris registreeritud elukoht, on matmise või tuhastamise kohustus kohalikul omavalitsusel, kelle territooriumil asus surnu viimane elukoht.
7)Kui omasteta surnu viimast elukohta ei ole võimalik tuvastada, korraldab surnu matmise või tuhastamise kohalik omavalitsus, kelle territooriumilt omasteta surnu leiti.
8)Surnu matmise või tuhastamise kulude kandmise kohustus on surnu omastel. Kui kohalik omavalitsus on korraldanud surnu matmise või tuhastamise, on tal õigus surnu matmise või tuhastamise kulud surnu pärandi vastu võtnud pärijalt sisse nõuda.
10)Kirstuga matmisel peab haua sügavus olema 1,5–2 meetrit maapinnast. Urniga matmisel peab matmise sügavus olema vähemalt 1 meeter. Kui haua kaevamisel tuleb välja varem maetu säilmeid, siis tuleb need matta sama haua põhja kaevatud süvendisse, tervena säilinud kirst jäetakse puutumata.
11)Kirstuga maetava surnu pealematmine ei või toimuda varem kui 20 aasta möödumisel viimasest matmisest samale kohale.
12)Pealematmiseks on vajalik hauaplatsi kasutaja kirjalik nõusolek. Kui hauaplats on kalmistu haldaja poolt kehtestatud kalmistu kasutamise eeskirja kohaselt tunnistatud hooldamata hauaplatsiks, ei ole hauaplatsi kasutaja nõusolek nõutav.
13)Hauaplatsi kasutajaks käesoleva seaduse tähenduses on isik, kellel on kalmistu haldaja kirjalik või taasesitamist võimaldavas vormis antud nõusolek hauaplatsi kasutamiseks. Hauaplatsi kasutaja surma korral on tema omastel eelisõigus hauaplatsi kasutamiseks.
14)Enne hauaplatsi hooldamata hauaplatsiks tunnistamist märgib kalmistu haldaja hauaplatsi tähisega, mis võimaldab aru saada, et hauaplats on kavas tunnistada hooldamata hauaplatsiks. Hauaplatsi ei tunnistata hooldamata hauaplatsiks enne, kui hauaplatsi märgistamisest on möödas vähemalt üks aasta ja hauaplatsi ei ole selle aja jooksul korrastatud.
15)Surnu ümbermatmine toimub kokkuleppel kalmistu haldajaga. Surnu ümbermatmise korraldab kalmistu haldaja.
16)Liivapinnase puhul tohib kirstuga maetud surnu ümber matta pärast ühe aasta möödumist ja niiske pinnase puhul pärast kolme aasta möödumist surnu eelmisest matmisest.
§ 10. Tuhastamine
1)Tuhastamine peab toimuma väärikalt, võimaluse korral surnu usulist ja kultuurilist kuuluvust arvestades.
2)Surnu tuhastatakse surmatõendi alusel. Surnult sündinu tuhastatakse arstliku surmateatise alusel. Välisriigis väljastatud surmatõend ei vaja legaliseerimist või apostilliga kinnitamist. Põhjendatud juhul võib kalmistu haldaja nõuda välisriigis väljastatud surmatõendi tõlkimist.
3)Enne tuhastamist sõlmivad tuhastamise tellija ja tuhastaja surnu tuhastamise lepingu, mis peab sisaldama järgmisi andmeid:
1)surnu ees- ja perekonnanimi ning isikukood või sünniaeg;
2)surmaaeg ja surma registreerimise aeg;
3)surmatõendi või surmateatise number;
4)vabal tahtel antud andmed surnu usutunnistuse kohta;
5)tuhastamise tellija ees- ja perekonnanimi ning isikukood või sünniaeg;
6)tuhastamise tellija kinnitus selle kohta, et temale teadaolevalt ei sisalda surnukeha plahvatusohtlikke aineid, südamestimulaatorit ega silikoonist või muust plahvatusohtlikust materjalist proteese;
7)tuhastaja poolt tuha säilitamise tähtaeg ja tuhastamise tellija kohustus võtta tuhk kokkulepitud ajal vastu.
4)Tuhastajaks käesoleva seaduse tähenduses on surnuid tuhastav juriidilisest või füüsilisest isikust ettevõtja.
5)Kui puudub võimalus surnu kohe tuhastada, tagab tuhastaja surnu hoidmise selleks ettenähtud külmkambris.
6)Kõik tuhastamisel tekkinud tuhast erinevad säilmed kuuluvad lisatöötlemisele. Surnukehas leidunud proteesid ja muud võõrkehad eraldatakse tuhast ja tuhastaja hävitab need juhul, kui tuhastamise tellija ja tuhastaja vahel sõlmitud lepingus ei ole kokku lepitud teisiti.
7)Tuhk paigutatakse pitseeritavasse konteinerisse või urni. Pitseeritavale konteinerile või urnile kinnitatakse sedel tuhastatud isiku andmete ja tuhastamise kuupäevaga.
8)Tuhastajal on kohustus koguda ja säilitada tuhastamise kohta järgmisi andmeid:
1)tuhastatu ees- ja perekonnanimi ning isikukood või sünniaeg;
2)tuhastatu surmaaeg;
3)vabal tahtel antud andmed tuhastatu usutunnistuse kohta;
4)tuhastamise aeg;
5)tuhastamise tellija andmed (ees- ja perekonnanimi, isikukood või sünniaeg, sideandmed).
9)Andmete töötlemisel tuleb lähtuda isikuandmete kaitse seaduses sätestatud nõuetest.
10)Kui tuhk ei ole tuhastuslepingus ettenähtud tähtaja jooksul tuhastamise tellijale üle antud, on tuhastaja kohustatud tuha säilitama vähemalt ühe aasta lepingus kokkulepitud tähtaja möödumisest.
11)Pärast käesoleva paragrahvi lõikes 10 sätestatud tähtaja möödumist peab tuha matma kohalik omavalitsus, kelle territooriumil asus tuhastatu viimane rahvastikuregistris registreeritud elukoht. Kui tuhastatul puudub rahvastikuregistris elukoht, on matmise kohustus kohalikul omavalitsusel, kelle territooriumil asus tuhastatu viimane elukoht. Kui omasteta surnu viimast elukohta ei ole võimalik tuvastada, korraldab tuha matmise kohalik omavalitsus, kelle territooriumilt omasteta surnu leiti.
§ 11. Kalmistu kohta kogutavad andmed
1)Kalmistu haldaja peab koguma tema hallatavale kalmistule maetud isikute, hauaplatside ja hauaplatside kasutajate kohta käesoleva paragrahvi lõigetes 2–4 nimetatud andmeid.
2)Maetud isiku andmed:
1)ees- ja perekonnanimi ning isikukood või sünniaeg;
2)surmaaeg;
3)vabal tahtel antud andmed maetu usutunnistuse kohta;
4)surmatõendi või surmateatise number ja väljastaja;
5)matmise kuupäev.
3)Hauaplatsi kasutaja andmed:
1)hauaplatsi kasutaja ees- ja perekonnanimi;
2)isikukood või sünniaeg;
3)sideandmed (telefoninumber, e-posti aadress).
4)Hauaplatsi andmed:
1)kvartal;
2)rida/sektor;
3)aadress;
4)staatus (ajaloomälestis, kunstimälestis, kasutuses, vaba);
5)matuse liik (kirstumatus, urnimatus);
6)kirstu või urni materjal;
7)hauaplatsil asuvate hauatähiste ja piirete lühikirjeldus.
5)Kui kalmistu territooriumil asub kolumbaarium, peab kalmistu haldaja tuhastatud isikute kohta, kelle tuhk on paigutatud kolumbaariumisse, koguma järgmisi andmeid:
1)ees- ja perekonnanimi ning isikukood või sünniaeg;
2)surmaaeg;
3)vabal tahtel antud andmed tuhastatu usutunnistuse kohta;
4)tuhastamise aeg.
6)Andmete kogumisel tuleb lähtuda isikuandmete kaitse seaduses sätestatud nõuetest.
§ 12. Riiklik järelevalve
1)Kohaliku omavalitsuse territooriumil asuva kalmistu mittenõuetekohase kasutamise korral on kohaliku omavalitsuse üksuse pädeval asutusel õigus teha ettekirjutus. Ettekirjutuse mittetäitmisel võib ettekirjutuse teinud asutus rakendada asendustäitmist või sunniraha asendustäitmise ja sunniraha seaduses sätestatud korras. Sunniraha ülemmäär on 640 eurot.
2)Käesoleva seaduse 2. peatükis sätestatud juhtudel teostab § 3 lõikes 2 nimetatud eriti ohtlike nakkushaiguste leviku tõkestamisel riiklikku järelevalvet Terviseamet nakkushaiguste ennetamise ja tõrje seaduse alusel.
5. peatükk Rakendussätted
§ 13. Hauaplatside kasutamine
 Käesoleva seaduse jõustumise ajal kasutuses olev hauaplats jääb senise kasutaja kasutusse vähemalt kümneks aastaks seaduse jõustumisest arvates, kui senise kasutaja ja kalmistu haldaja vahel pole enne seaduse jõustumist teisiti kokku lepitud.
§ 14. Seaduse kohaldamine
 Enne käesoleva seaduse jõustumist algatatud kalmistu rajamine või laiendamine viiakse lõpuni kalmistu rajamise või laiendamise ajal kehtinud õigusaktide kohaselt.
§ 15. Rahvatervise seaduse muutmine
Abieluvararegistri seadus
§ 1. Abieluvararegister
1)Abieluvararegister on riiklik register, kuhu kantakse andmed abieluvaralepingus või kooselulepingus sisalduvate varaliste õiguste kohta ning andmed muude varaliste õiguste kohta seaduses sätestatud juhtudel. Abieluvararegistri eesmärk on võimaldada kolmandatel isikutel saada teavet abikaasade või registreeritud elukaaslaste vahelise varasuhte ning sellest tulenevate õiguste ja kohustuste kohta. Kui abieluvararegistris puuduvad andmed abikaasade kohta, siis eeldatakse, et abikaasade varalistele suhetele kohaldatakse varaühisuse varasuhte sätteid.
1^1)Abieluvararegistrit peetakse elektrooniliselt.
2)Abieluvararegistri pidamise ja andmetöötluse korra kehtestab valdkonna eest vastutav minister määrusega.
3)Abieluvararegistrile ja selle pidamisele kohaldatakse avaliku teabe seaduses andmekogude kohta sätestatut käesolevas seaduses sätestatud erisustega.
§ 2. Abieluvararegistri vastutav ja volitatud töötleja ning andmeandjad
1^1)Abieluvararegistri vastutav töötleja on Notarite Koda ning volitatud töötlejad on abielu sõlmimise kinnitanud või vaimuliku kinnitatud abielu paberil abielukandelt andmehõive teinud perekonnaseisuametnikud, notarid ning Registrite ja Infosüsteemide Keskus. Abieluvararegistrit arendab, hooldab ning majutab Registrite ja Infosüsteemide Keskus. Abieluvararegistri andmeandjad on abielu sõlmimise kinnitanud perekonnaseisuametnikud, perekonnaseisuasutuse ülesandeid täitvad isikud ja kohtuametnikud.
1^2)Vastutav töötleja:
1)vastutab abieluvararegistri pidamise ning andmete väljastamise õiguspärasuse ja otstarbekuse eest;
2)teeb töötlejate üle registri kasutamisel järelevalvet;
3)teeb seaduses sätestatud juhul kandeid abieluvararegistrisse;
4)korraldab registrisse sisestamata jäetud andmete sisestamise või avastatud ebaõigete andmete parandamise;
5)võtab andmete käideldavuse, tervikluse ja konfidentsiaalsuse tagamiseks registri turvanõuetele vastavaid organisatsioonilisi, füüsilisi ja infotehnoloogilisi turvameetmeid ning rakendab neid järjepidevalt;
6)korraldab koostöös Registrite ja Infosüsteemide Keskusega registrisse kantud andmete säilimise vastavalt kehtestatud nõuetele ja selleks varukoopiate tegemise ning muude organisatsiooniliste, füüsiliste ja infotehnoloogiliste meetmete rakendamise;
7)tagab koostöös Registrite ja Infosüsteemide Keskusega abieluvararegistri tõrgeteta toimimise;
8)tagab registri andmete sisestamise, muutmise ja kustutamise ning registri andmetega tutvumise ainult selleks õigust omavatele isikutele;
9)esitab vajaduse korral Justiitsministeeriumile statistikat registriandmetest.
1^3)Volitatud töötleja:
1)tagab andmete kandmise abieluvararegistrisse, seal nende muutmise ja kustutamise;
2)võimaldab andmetega tutvuda ainult selleks õigust omavatel isikutel;
3)vastutab enda või volitatud isikute poolt abieluvararegistrisse kantud andmete õigsuse eest;
4)annab abieluvararegistri andmetes puuduste avastamise korral sellest viivitamata teada Registrite ja Infosüsteemide Keskusele, välja arvatud juhul, kui tal on võimalik puudus iseseisvalt kõrvaldada;
5)võtab andmete käideldavuse, tervikluse ja konfidentsiaalsuse tagamiseks infosüsteemi turvanõuetele vastavaid organisatsioonilisi, füüsilisi ja infotehnoloogilisi turvameetmeid ning rakendab neid järjepidevalt.
1^4)Registrite ja Infosüsteemide Keskus tegutseb oma pädevuse piires Notarite Koja korralduste kohaselt. Kõik süsteemisisesed täiendused ja muudatused kooskõlastatakse Notarite Kojaga. Registrite ja Infosüsteemide Keskuse pädevuses on:
1)tark- ja riistvaraga seotud probleemide lahendamine;
2)infotehnoloogilise ja keskusesisese organisatsioonilise andmeturbe korraldamine ning vastavasisuliste soovituste ja teabe andmine;
3)kasutusjuhendi täiendamine ja ajakohasena hoidmine;
4)tarkvara versiooniuuenduste testimine;
5)andmeside ja süsteemi töö tagamine Notarite Koja kehtestatud nõuete kohaselt;
6)kasutajatoe organiseerimine;
7)Notarite Koja korraldusel tarkvaraarenduste ja abieluvararegistri muudatuste tellimine või ise nende tegemine;
8)riskide hindamine arvutiprogrammide ühendamisel;
9)Notarite Koja teavitamine abieluvararegistriga seonduvast;
10)Notarite Koja korraldusel andmetöötlusfunktsioonide täitmine.
§ 3. Kohtunikuabi pädevus
§ 4. Registri tööpiirkonna muutumine
§ 5. Abikaasa elukoht ja selle muutumine
§ 6. Abieluvararegistri andmetega tutvumine
1)Igaüks võib abieluvararegistri registrikaardile kantud andmetega tutvuda ja saada nendest väljatrükke. Abieluvararegistri registrikaardile kantud andmetega tutvumiseks peab isik end identifitseerima digitaalse isikutunnistuse abil. Abieluvararegistri registrikaardile kantud isikul on õigus saada registrist teavet selle kohta, kes on tema abieluvararegistri registrikaardiga tutvunud.
2)Abieluvararegistri dokumentidega võib tutvuda ning neist väljatrükke saada õigustatud huvi olemasolu korral. Abikaasa, registreeritud elukaaslase, notari, perekonnaseisuametniku, kohtutäituri, pankrotihalduri, kohtu ja järelevalveõigusliku asutuse õigustatud huvi eeldatakse.
3)Registritoimikuga tutvumise loa annab notar. Kui notar keeldub registritoimikuga tutvumise loa andmisest, kohaldatakse notariaadiseaduse § 41.
5)Abieluvararegistrisse kantud andmetega ja dokumentidega saab tutvuda notaribüroos notari tasu seaduses sätestatud tasu eest. Abieluvararegistri andmetega saab tutvuda vastava veebilehe kaudu tasuta.
6)Abieluvararegistrisse kantud andmed avalikustatakse ajakohasena ning viisil ja vormis, mis võimaldab üksikpäringuna saadud teabe allalaadimist masinloetaval kujul. Automatiseeritud päringuid võidakse avada üksnes seadusest tuleneva avalik-õigusliku ülesande täitmiseks.
§ 7. Kande õiguslik tähendus
4)Kandega ei ole seotud seadusest tulenevate varaliste õiguste tekkimine, muutumine ja lõppemine abikaasade või registreeritud elukaaslaste endi vahelistes suhetes.
§ 8. Töökeel
1)Abieluvararegistrit peetakse eesti keeles.
2)Dokumendid, mis ei ole eesti keeles, esitatakse perekonnaseisuametnikule või perekonnaseisuasutuse ülesandeid täitvale isikule koos vandetõlgi tehtud eestikeelse tõlkega.
§ 9. Registri pitsat
2. peatükk ABIELUVARAREGISTRI SISU
§ 10. Registri koosseis
Abieluvararegister koosneb elektroonilisest arhiivist ja registrikaardile kantavatest andmetest.
§ 11. Registrikaart
1)Kanne tehakse registrikaardile.
2)Registrikaartidel on unikaalne numeratsioon. Iga registrikaart saab jooksva numbri selle avamise ajalise järjekorra järgi.
3)Abikaasade või registreeritud elukaaslaste varaliste õiguste kohta võib avada ainult ühe registrikaardi.
§ 12. Registritoimik
§ 13. Registripäevik
§ 14. Asenduskaart
§ 15. Tähestikuline kartoteek
§ 16. Abieluvararegistri arhiiv
1)Abieluvararegistrisse kantud andmeid, abieluvaralepinguid, kooselulepinguid, kohtulahendeid ja muid kande aluseks olevaid dokumente säilitatakse elektrooniliselt tähtajatult.
3. peatükk REGISTRIKANDED
§ 17. Registrikaardi kanded
2)Registrikaardile kantakse järgmised andmed:
1)registrikaardi number;
2)abikaasade ees- ja perekonnanimed;
3)mõlema abikaasa isikukood, selle puudumisel sünniaeg;
4)kande jooksev number;
5)seaduses sätestatud juhtudel varasuhte liik, varasuhte muutmine või lõppemine, samuti esemed või teatavasse liiki kuuluvad esemed, mis on abieluvaralepinguga tunnistatud ühisvaraks või lahusvaraks;
6)abikaasade varaliste õiguste suhtes välisriigi või Eesti õiguse kohaldamine;
7)kande alus, kande tegemise kuupäev, kande teinud isiku nimi ja ametinimetus ning märked;
8)muud seaduses sätestatud andmed.
2^1)Käesoleva paragrahvi lõikes 2 sätestatud andmed kantakse registrikaardile ka kooselulepingu sõlminud registreeritud elukaaslaste kohta. Registrikaardile kantakse andmed varasuhte liigi kohta ka juhul, kui registreeritud elukaaslaste varasuhe oli varaühisus.
§ 18. Abikaasa andmed registrikaardil
§ 19. Abieluvararegistri kanded
1)Abieluvararegistri kande teeb notar või perekonnaseisuametnik. Käesoleva paragrahvi lõikes 2^1  sätestatud juhul teeb kande Notarite Koda. Kanne tehakse koos notari või perekonnaseisuametniku ametitoiminguga hiljemalt kande aluseks oleva toimingu tegemise päevale järgneval tööpäeval.
1^1)Kande abieluvaralepingu alusel varasuhtes tehtud muudatuste kohta teeb notar abieluvaralepingu alusel. Kui abieluvaraleping on sõlmitud notari juures enne abielu sõlmimist, jõustub kanne abieluvaralepingu kohta abieluvararegistris pärast abielukande tegemist rahvastikuregistris. Kande kooselulepinguga seotud varalise kokkuleppe kohta teeb notar kooselulepingu või kooseluseaduse § 16 lõikes 2 nimetatud kokkuleppe alusel.
2^1)Notarite Koda teeb abieluvararegistri kande, kui:
1)kande aluseks on jõustunud kohtulahend;
2)parandatakse ebaõiget kannet;
3)volitatud töötleja on ekslikult jätnud registrikaardi avamata ja volitatud töötleja ei saa registrikaarti ise avada.
2^2)Perekonnaseisuametniku tehtavale abieluvararegistri kandele kohaldatakse perekonnaseisutoimingute seaduse §-s 7 sätestatut käesolevas seaduses sätestatud erisustega.
§ 20. Avalduse esitamine ja tagasivõtmine
§ 21. Kande tegemiseks vajalikud dokumendid
1)Abieluvararegistri kande tegemisel lisatakse abieluvararegistrisse järgmised dokumendid:
1)abieluvaraleping või kooseluleping;
1^1)abiellumisavaldus;
2)jõustunud kohtulahendi ärakiri, kui kande tegemist taotletakse kohtulahendi alusel;
4)dokumendi või kohtulahendi ärakiri abikaasa või registreeritud elukaaslase surma kohta, kui kanne kustutatakse abielu või kooselulepingu lõppemise tõttu, ning dokumendi või kohtulahendi ärakiri abielu lahutamise või kooselulepingu lõpetamise kohta, kui kanne kustutatakse abielulahutuse või kooselulepingu lõpetamise tõttu;
6)muud seadusest tulenevad dokumendid;
2^1)Kui perekonnaseisuametnikul või perekonnaseisuasutuse ülesandeid täitval isikul on elektrooniline juurdepääs registrile, millest kontrollida käesoleva paragrahvi lõike 1 punktides 2 ja 4 nimetatud andmete olemasolu, ei pea nende ärakirju või väljavõtteid kandeavaldusele lisama.
3)Abikaasade või registreeritud elukaaslaste varalistele õigustele välisriigi õiguse kohaldamise kandmisel abieluvararegistrisse on kande aluseks dokumendid, millest nähtub välisriigi õiguse kohaldamise lubatavus rahvusvahelise eraõiguse seaduse § 58 lõigete 1 ja 4 järgi. Kandes tuleb märkida, millise riigi õigust abikaasade või registreeritud elukaaslaste varalistele õigustele kohaldatakse.
5)Kande parandamine toimub käesoleva seaduse §-s 37 sätestatud korras.
§ 22. Dokumentide vastuvõtmine
§ 22^1. Märge sissetulnud kandeavalduse kohta
§ 23. Tähtaeg puuduste kõrvaldamiseks
§ 24. Kandeavalduse läbivaatamine
§ 25. Kandemääruse sisu
§ 26. Kande tekst
§ 27. Kande tegemine
1)Registrikaardi kanded nummerdatakse nende tegemise järjekorras.
2)Kande tekst peab olema loetav ja üheselt mõistetav. Kandes võib kasutada üksnes üldtuntud lühendeid.
3)Kandele tuleb lisada kande teinud isikut identifitseeriv teave.
§ 27^1. Kandemääruse sisu
§ 28. Mitme avalduse lahendamine
§ 29. Kandest ja kandemäärusest teatamine
§ 30. Kande avaldamine
§ 31. Abiregistrikaart
§ 32. Kande muutmine ja kustutamine
3)Kanne muudetakse senise kande kustutamise ja uue kande tegemise teel. Muudetud kannet asendav uus kanne saab senise kande järjekoha.
4)Kande kustutamiseks tehakse kustutuskanne.
5)Muudetud või kustutatud kannet peab olema võimalik taasesitada.
§ 33. Dokumentide ja lõivu tagastamine
§ 34. Registrikaardi sulgemine
3)Kui registrikaardil ei ole kehtivaid kandeid, tehakse sellele märge sulgemise kohta. Sulgemise märkes näidatakse sulgemise alus ja kuupäev ning märke teinud isiku nimi ja ametinimetus.
3^1)Registrikaart suletakse alati, kui perekonnaseisuametnik või perekonnaseisuasutuse ülesandeid täitev isik saab teada abielu või kooselulepingu lõppemise faktist.
3^2)Tehniliste võimaluste korral suletakse registrikaart automaatselt. Tsiviilkohtumenetluse seadustiku § 597 lõikes 4 sätestatut ei kohaldata.
4)Suletud registrikaarti peab olema võimalik taasesitada.
§ 35. Väljatrükkide tegemine ja tõendite väljastamine
1)Abieluvararegistri andmetest tehakse väljatrükke käesoleva seaduse § 6 kohaselt.
2)Väljatrükk sisaldab registrikaardi kõiki kehtivaid kandeid. Väljatrükk sisaldab kustutatud kannet, kui seda on taotletud või kui seda on vaja teise kande mõistmiseks.
3^1)Kui abikaasade kohta ei ole tehtud abieluvararegistrisse kannet, väljastab notar isiku soovil tõendi, et abikaasade varalistele suhetele kohaldatakse varaühisuse varasuhet.
4)Isiku nõudel annab perekonnaseisuametnik või perekonnaseisuasutuse ülesandeid täitev isik tõendi, et kannet ei ole muudetud või et kannet või järgmisi kandeid registris ei ole.
§ 36. Menetluse kulud
§ 36^1. Registritoimingute tasud ja andmete väljastamise eest tasumise kord
1)Abieluvararegistri kande tegemise, muutmise ja kustutamise eest tasutakse notari tasu notari tasu seaduses sätestatud korras.
2)Tasu ei võeta, kui abieluvararegistrisse tehakse kanne vastavalt abiellumisavaldusele perekonnaseisuasutuse või notari esitatud kandeavalduse alusel või kui parandatakse alusetut või ebaõiget kannet.
3)Abieluvararegistri dokumentidest ja andmetest väljatrükkide ning ärakirjade väljastamise eest notari juures tasutakse notari tasu notari tasu seaduses sätestatud korras.
4)Riigiasutus, valla- ja linnavalitsus ning kohtutäitur on vabastatud tasu maksmisest tema pädevuses oleva ülesande täitmiseks vajaliku registridokumendi ärakirja väljastamise eest.
4. peatükk KANNETE PARANDAMINE JA KAEBUSTE ESITAMINE
§ 37. Kande parandamine
8)Kanne parandatakse juhul, kui see on:
1)tehtud ebaõigena;
2)muutunud ebaõigeks abieluvararegistrisse kantud isiku isikuandmete muutumise tõttu.
9)Ebaõige kande parandab Notarite Koda omal algatusel või huvitatud isiku avalduse alusel.
9^1)Notarite Koda avab omal algatusel või huvitatud isiku avalduse alusel registrikaardi, kui registrikaart on jäänud volitatud töötleja poolt avamata ja volitatud töötleja ei saa seda ise avada.
11)Abieluvararegistrisse kantud isikuandmete muutumise korral parandab kande Notarite Koda selle andmekogu andmete alusel, millesse need andmed on kantud põhiandmetena avaliku teabe seaduse tähenduses.
12)Selliste isikuandmete muutumisel, mis ei ole põhiandmetena kantud Eesti andmekogusse, parandab Notarite Koda kande sellekohase teate ja vastava registri kinnitatud väljavõtte või muu usaldusväärse tõendi alusel.
13)Välisriigis väljaantud dokument peab olema legaliseeritud või kinnitatud tunnistusega (apostille’ga), kui välisleping ei sätesta teisiti.
14)Õigusliku tähenduseta kirjavea ja muu ilmse eksimuse parandab Notarite Koda.
15)Tehniliste võimaluste olemasolu korral parandatakse käesoleva paragrahvi lõikes 11 nimetatud kanne automaatselt.
§ 38. Kande parandamise viis
5)Kanne parandatakse senise kande kustutamise ja uue kande tegemise teel. Uues kandes märgitakse, et see asendab eelmist.
6)Senist kannet asendav uus kanne saab senise kande järjekoha.
5. peatükk RAKENDUSSÄTTED
Rahvaraamatukogu seadus
§ 1. Seaduse reguleerimisala
Käesolev seadus sätestab rahvaraamatukogude tegevuse, kogude, teeninduse, juhtimise ja finantseerimise korralduse alused.
§ 2. Rahvaraamatukogu
1)Rahvaraamatukogu eesmärk on tagada elanikele vaba ja piiramatu juurdepääs informatsioonile, teadmistele, inimmõtte saavutustele ning kultuurile, toetada elukestvat õppimist ja enesetäiendamist.
2)Rahvaraamatukogu käesoleva seaduse tähenduses on munitsipaalraamatukogu, kes kogub, säilitab ja teeb lugejale kättesaadavaks temale vajalikud trükised, auvised ja teised teavikud (edaspidi teavikud)ning avalikud andmebaasid.
§ 3. Rahvaraamatukogu õiguslik seisund
1)Rahvaraamatukogu on kohaliku omavalitsuse asutus.
2)Rahvaraamatukogu juhindub oma tegevuses käesolevast seadusest, teistest õigusaktidest, UNESCO rahvaraamatukogude manifestist ja oma põhimäärusest.
2. peatükk RAHVARAAMATUKOGU TEGEVUSE KORRALDUS
§ 4. Rahvaraamatukogu asutamine
1)Rahvaraamatukogu asutamise otsustab kohaliku omavalitsuse volikogu.
2)Rahvaraamatukogude võrgu loomisel tuleb lähtuda järgmistest põhimõtetest:
1)igas kuni 10 000 elanikuga linnas vähemalt üks rahvaraamatukogu;
2)üle 10 000 elanikuga linnas vähemalt üks rahvaraamatukogu keskmiselt iga 15 000 elaniku kohta;
3)mujal vähemalt üks rahvaraamatukogu keskmiselt kuni 500 elanikuga teeninduspiirkonna kohta.
3)Rahvaraamatukogu asutamisest teatab valla- või linnavalitsus kirjalikult Kultuuriministeeriumile. Teates näidatakse ära rahvaraamatukogu nimetus, asukoht, sidevahendite numbrid.
§ 5. Maakonnaraamatukogu ja linna või valla keskraamatukogu
1)Igas maakonnas peab olema maakonnaraamatukogu. Maakonnaraamatukogu on rahvaraamatukogu, kes täidab täiendavalt raamatukoguteeninduse maakondliku koordineerimise ülesandeid.
2)Valdkonna eest vastutav minister nimetab maakonnaraamatukogu kõigi maakonna kohaliku omavalitsuse üksuste ühisel ettepanekul. Ettepaneku tegemisel maakonnaraamatukogu nimetamiseks lähtuvad kohaliku omavalitsuse üksused käesoleva paragrahvi lõikes 5 loetletud ülesannete täitmiseks vajalike tingimuste olemasolust ja asjaomase valla- või linnavolikogu nõusolekust.
2^1)Kui maakonna kohaliku omavalitsuse üksused ei saavuta maakonnaraamatukogu nimetamise ettepaneku tegemiseks vajalikku üksmeelt, nimetab valdkonna eest vastutav minister maakonnaraamatukogu kohaliku omavalitsuse üksuste ettepanekuta, kuulates ära maakonna kohaliku omavalitsuse üksuste arvamused ning lähtudes käesoleva paragrahvi lõikes 5 loetletud ülesannete täitmiseks vajalike tingimuste olemasolust ja asjaomase valla- või linnavolikogu nõusolekust.
3)Linnas või vallas, kus on mitu rahvaraamatukogu, võib linna- või vallavolikogu raamatukoguteeninduse koordineerimiseks nimetada ühe rahvaraamatukogudest linna või valla keskraamatukoguks.
4)Maakonnaraamatukogu ja keskraamatukogu ülesandeid võib täita sama raamatukogu.
5)Maakonnaraamatukogu ja keskraamatukogu ülesanded raamatukoguteeninduse koordineerimisel on:
1)kogude komplekteerimine ja töötlemine;
2)rahvaraamatukogude tegevuseks vajalike bibliograafia-, täistekst- ja muude andmebaaside loomine ja pidamine;
3)rahvaraamatukogude statistilise aruandluse korraldamine ja tegevuse analüüsimine;
4)erialane nõustamine ja raamatukogutöötajate täienduskoolituse korraldamine;
5)teatmebibliograafilise töö korraldamine.
§ 6. Rahvaraamatukogu põhimäärus ja töökorraldus
1)Rahvaraamatukogu ülesanded, juhtimise korraldus, juhi õigused ja kohustused, raamatukogu struktuur ning muud tegevuse korraldamise olulised küsimused sätestatakse põhimääruses, mille kinnitab kohaliku omavalitsuse volikogu.
2)Rahvaraamatukogu töökorralduse juhendi kinnitab valdkonna eest vastutav minister määrusega.
§ 7. Rahvaraamatukogu direktor
1)Rahvaraamatukogu tööd juhib direktor.
2)Direktori vaba ametikoha täitmiseks korraldatakse avalik konkurss. Konkursi kuulutab välja ja konkursi korra kehtestab valla- või linnavalitsus.
3)Direktoriga sõlmib töölepingu vallavanem või linnapea. Direktoriga sõlmitakse tähtajaline või tähtajatu tööleping.
4)Direktoril peab olema kõrgharidus, välja arvatud käesoleva paragrahvi lõikes 6 nimetatud juhul.
5)Kui direktoril ei ole raamatukogunduse või infoteaduste kõrgharidust, peab tal olema raamatukoguhoidja kutsekvalifikatsiooni neljas aste.
6)Kui rahvaraamatukogu teeninduspiirkonnas on kuni 500 elanikku, peab direktoril olema raamatukoguhoidja kutsekvalifikatsiooni kolmas aste, kui tal puudub käesoleva paragrahvi lõikes 4 või 5 nimetatud kvalifikatsioon.
§ 8. Rahvaraamatukogu nõukogud
1)Kohalikule omavalitsusele raamatukoguteeninduse korraldamise kohta ettepanekute tegemiseks moodustatakse rahvaraamatukogu töö hindamiseks ja muude rahvaraamatukogu tegevust puudutavate oluliste küsimuste läbiarutamiseks vähemalt kolmeliikmeline rahvaraamatukogu nõukogu. Rahvaraamatukogu nõukogu moodustamise kord, pädevus ja töökord sätestatakse rahvaraamatukogu põhimääruses.
2)Rahvaraamatukogude arengusuundade ja sihtprogrammide läbiarutamiseks ning koostöö korraldamiseks moodustab valdkonna eest vastutav minister nõuandva koguna Rahvaraamatukogude Nõukogu ja kinnitab selle põhimääruse.
§ 9. Rahvaraamatukogu vara
Rahvaraamatukogu valduses oleva vara valdamine, kasutamine ja käsutamine toimub vastavalt kohaliku omavalitsuse volikogu kehtestatud korrale.
§ 10. Rahvaraamatukogu finantseerimine
1)Rahvaraamatukogu finantseeritakse:
1)kohaliku omavalitsuse eelarvest;
2)riigieelarvest;
3)annetustest;
4)tema põhitegevusega seotud tasulistest teenustest;
5)laekumistest sihtasutustelt ja sihtkapitalidelt.
2)Kohalik omavalitsus tagab:
1)töötajate töötasud, välja arvatud käesoleva paragrahvi lõike 3 punktis 3 nimetatud töötajate puhul;
2)kogude regulaarse varustatuse teavikutega, lähtuvalt rahvaraamatukogu teeninduspiirkonna elanike arvust;
3)rahvaraamatukogu eripärale vastavad ruumid, sisustuse ja majandamiskulud.
3)Toetusena riigieelarvest finantseeritakse Kultuuriministeeriumi ettepanekul kulud:
1)teavikute soetamiseks;
2)riiklike programmide realiseerimiseks;
3)maakonnaraamatukoguks oleva rahvaraamatukogu nelja töötaja töötasudeks ja ülalpidamiseks;
4)üldkasutatava andmesidevõrguga ühenduse loomiseks ja asjakohaste tehniliste vahendite soetamiseks.
4)Käesoleva paragrahvi lõikes 3 nimetatud kulude jaotamise korra kehtestab valdkonna eest vastutav minister määrusega.
§ 11. Teenistuslik ja haldusjärelevalve ning aruandlus
1)Teenistuslikku järelevalvet rahvaraamatukogu tegevuse üle teostab kohalik omavalitsus.
2)Haldusjärelevalvet rahvaraamatukogude võrgu ja maakonnaraamatukogu ülesannete täitmise üle teostab Kultuuriministeerium.
4)Rahvaraamatukogu esitab oma tegevuse kohta õigusaktides ettenähtud aruanded. Valla- või linnavalitsus esitab Kultuuriministeeriumile aruande rahvaraamatukogule riigieelarvest eraldatud summade kasutamise kohta hiljemalt iga aasta 20. jaanuariks.
5)Kõik maakonnas asuvad rahvaraamatukogud esitavad maakonnaraamatukogule rahvaraamatukogu statistilise ja sisulise töö aruande. Maakonnaraamatukogu esitab Kultuuriministeeriumile maakonna rahvaraamatukogude statistilise ja sisulise töö koondaruanded hiljemalt iga aasta 1. märtsiks.
§ 12. Rahvaraamatukogu ümberkorraldamine ja tegevuse lõpetamine
1)Rahvaraamatukogu ümberkorraldamine või tegevuse lõpetamine toimub kohaliku omavalitsuse volikogu otsusel.
2)Rahvaraamatukogu ümberkorraldamisest või tegevuse lõpetamisest teatab valla- või linnavalitsus Kultuuriministeeriumile vähemalt üks kuu enne kavandatavat tähtaega.
3. peatükk KOGUD, TEENINDUS JA LUGEJA
§ 13. Kogud
1)Rahvaraamatukogu kogud on koostiselt universaalsed, sisaldades teeninduspiirkonna elanike põhivajadustele vastavaid erinevates keeltes, eri tüüpi ja laadi teavikuid.
2)Rahvaraamatukogu võib temale mittevajalikke teavikuid tasuta võõrandada või müüa valla- või linnavolikogu kehtestatud korras.
3)Rahvaraamatukogus asuvate ajaloolise ja suure kultuuriväärtusega teavikute arvestus ja säilitamine toimub õigusaktides kultuurimälestiste kohta kehtestatud tingimustel ja korras.
§ 14. Raamatukoguteeninduse korraldus omavalitsuse territooriumil
1)Rahvaraamatukogu teeninduspiirkonna määrab kohalik omavalitsus arvestusega, et ükski paikkond ei jääks raamatukogu teenindusest välja.
3)Rahvaraamatukogu koordineerib raamatukoguteenindust oma teeninduspiirkonnas asuvate teiste raamatukogudega.
§ 15. Lugeja ja teenused
1)Rahvaraamatukogu teenuseid võib kasutada igaüks, välja arvatud käesoleva seaduse paragrahv 17 lõikes 3 nimetatud juhul.
2)Rahvaraamatukogu põhiteenused on teavikute kohapeal kasutamine ja kojulaenutus ning avalikule teabele üldkasutatava andmesidevõrgu kaudu juurdepääsu võimaldamine. Rahvaraamatukogu põhiteenused on tasuta.
2^1)Avaliku teabe seaduse alusel üldkasutatava andmesidevõrgu kaudu avalikustatud teabega tutvumiseks võimaldatakse teabe taotlejal kasutada arvutit. Kui üldkasutatava andmesidevõrgu kaudu avalikustatud teabele soovib juurdepääsu rohkem isikuid, kui raamatukogu jõuab teenindada, on raamatukogu kohustatud korraldama soovijate eelregistreerimise. Raamatukogu töötaja on kohustatud isikuid abistama riigi- ja kohaliku omavalitsuse asutuste veebilehtedele juurdepääsu saamiseks.
2^2)Digitaalne teavik, teaviku digitaalne kujutis ning digitaalset teavikut, teaviku digitaalset kujutist ja teavikut kirjeldavad andmed, mille autoriõigused või autoriõigusega kaasnevad õigused kuuluvad seaduse või tehingu alusel rahvaraamatukogule, on taaskasutatavad avaliku teabe seaduses sätestatud tingimustel ja korras, arvestades käesoleva seaduse ja autoriõiguse seadusega ettenähtud erisusi.
3)Eriteenused (kopeerimine, andmebaaside kasutamine, tõlked ja muu)võivad olla tasulised. Eriteenuste eest võetava tasu suuruse kinnitab valla- või linnavalitsus.
4)Rahvaraamatukogu kogudes puuduvad teavikud tellitakse lugeja soovil ja kulul teistest raamatukogudest.
5)Lugejalt võib nõuda teaviku kojulaenutamisel tagatist, kui:
1)lugeja rahvastikuregistrisse kantud elukohaks ei ole rahvaraamatukogu asukohajärgne vald või linn;
2)see on vajalik teaviku väärtuse tõttu.
5^1)Käesoleva paragrahvi lõikes 5 nimetatud tagatise võtmise ja tagastamise korra kehtestab valla- või linnavalitsus.
6)Elanikele, kes tervisliku seisundi tõttu ei ole võimelised raamatukogu külastama, korraldab rahvaraamatukogu nende soovil tasuta koduteeninduse.
§ 15^1. Rahvaraamatukogu lugejaks registreerimine ja isikuandmete töötlemine
1)Rahvaraamatukogu lugeja on raamatukogu registreeritud kasutaja. Rahvaraamatukogu töötleb isikuandmeid lugejatele raamatukogu teenuste osutamiseks, laenutuste üle arvestuse pidamiseks, statistiliseks aruandluseks ja teenuste analüüsiks ning käesoleva seaduse § 17 lõigetes 1 ja 2 nimetatud tasude nõudmiseks.
2)Rahvaraamatukogu lugejaks registreeritakse isikut tõendava dokumendi või õpilaspileti alusel. Rahvaraamatukogul on õigus kuni 18-aastase isiku puhul küsida teaviku kojulaenutamiseks lapsevanema või seadusliku esindaja andmeid ja kirjalikku nõusolekut. Lugejate andmebaasi kantakse järgmised lugeja isikuandmed ja rahvaraamatukogu nõudel kuni 18-aastase isiku puhul ka lapsevanema või seadusliku esindaja isikuandmed:
1)ees- ja perekonnanimi;
2)isikukood või isikukoodi puudumisel sünniaeg;
3)elukoht (postiaadress);
4)telefoninumber;
5)elektronposti aadress, kui see on olemas.
3)Puudega isikule avalike teenuste osutamiseks võib rahvaraamatukogu töödelda andmeid isiku puude liigi ja kestuse kohta, mis on tõendatud puudega isiku kaardi, pensionitunnistuse, Sotsiaalkindlustusameti tõendi, puude liiki ja kestust määrava arstitõendi või muu tõendi kohaselt, mis on määratletud muu seaduse, rahvusvahelise lepingu või Euroopa Liidu õigusaktiga.
4)Rahvaraamatukogu lugejaks registreeritakse isik, kes nõustub täitma raamatukogu kasutamise eeskirja tingimusi.
5)Lugejate andmete õigsust kontrollitakse kord aastas lugeja raamatukogu külastusel.
6)Rahvaraamatukogu lugejate andmebaasist kustutatakse lugeja ja kuni 18-aastase isiku puhul lapsevanema või seadusliku esindaja andmed, välja arvatud statistikaga seotud isikustamata andmed, kui lugeja pole raamatukogu külastanud kolm aastat. Kui lugejal on rahvaraamatukogu ees täitmata kohustusi, ei kustutata lugeja või tema seadusliku esindaja andmeid lugejate andmebaasist. Nimetatud juhul säilitatakse andmeid kuni kohustuste täitmiseni.
§ 16. Rahvaraamatukogu kasutamise eeskiri
Rahvaraamatukogu teeninduse korraldus, lugejate õigused ja kohustused kehtestatakse kohaliku omavalitsuse volikogu kinnitatud raamatukogu kasutamise eeskirjas, mis tehakse teatavaks igale lugejale.
§ 17. Lugeja vastutus
1)Lugeja on kohustatud laenutatud teaviku tagastama laenutustähtaja jooksul. Kui lugeja ei tagasta laenatud teavikut tähtpäevaks, võib rahvaraamatukogu nõuda viivitatud aja eest tasu, kuid mitte rohkem kui 0,06 eurot iga viivitatud päeva eest ühe teaviku kohta.
2)Teaviku rikkumise või tagastamata jätmise korral on lugeja kohustatud selle asendama või tasuma selle hinna kuni kümnekordses suuruses.
3)Lugejalt, kes ei ole käesoleva paragrahvi lõikes 2 nimetatud kohustust rahvaraamatukogu antud tähtajaks täitnud, võetakse teavikute kojulaenutamise õigus ära kuni üheks aastaks.
4)Rahvaraamatukogu annab lugejale tähtaja käesoleva paragrahvi lõigetes 1 ja 2 nimetatud summade tasumiseks. Tähtpäevaks maksmata summa tasumiseks teeb valla- või linnavalitsus lugejale ettekirjutuse koos sundtäitmise algatamise hoiatusega ettekirjutuse täitmata jätmise korral. Ettekirjutuses märgitakse selle vaidlustamise võimalus, tähtaeg ja kord.
5)Käesoleva paragrahvi lõikes 4 nimetatud hoiatuses märgitud tähtaja jooksul ettekirjutuse täitmata jätmise korral on valla- või linnavalitsusel õigus anda ettekirjutus sundtäitmiseks täitemenetluse seadustikus sätestatud korras.
6)Valla- või linnavalitsus võib käesoleva paragrahvi lõigetes 4 ja 5 nimetatud pädevuse anda valla- või linna ametiasutusele või ametiasutuse hallatavale asutusele.
7)Käesoleva paragrahvi lõigetes 1 ja 2 nimetatud summad laekuvad kohaliku omavalitsuse eelarvesse.
4. peatükk SEADUSE RAKENDAMINE
§ 18. Põhimäärused
Rahvaraamatukogude põhimäärused kinnitatakse vastavalt käesoleva seaduse sätetele kolme kuu jooksul seaduse jõustumisest arvates.
§ 19. Maakonnaraamatukogud
Käesoleva seaduse jõustumisel võib lugeda maakonnaraamatukogudeks rahvaraamatukogud, mis on maakonnaraamatukogudeks nimetatud enne käesoleva seaduse jõustumist.
§ 20. Kultuuriministri määrused
Rahvaraamatukogu seaduse (RT 1992, 17, 250; RT I 1996, 49, 953)rakendamiseks antud kultuuriministri määrused tuleb viia vastavusse käesoleva seadusega kolme kuu jooksul seaduse jõustumisest arvates.
§ 20^1. Töölepingud ning haridus- ja kutsenõuded
1)Enne 2007. aasta 1. maid direktoritega sõlmitud töölepingud jäävad kehtima ja neid saab lõpetada üksnes Eesti Vabariigi töölepingu seaduses sätestatud tingimustel ja korras.
2)Enne 2007. aasta 1. maid ametis olevatele direktoritele kohalduvad enne 2007. aasta 1. maid kehtinud haridus- ja kutsenõuded.
§ 21. Seaduse kehtetuks tunnistamine
Maamaksuseadus
§ 1. Maamaks
1)Maamaks on maa maksustamishinnast lähtuv maks.
2)Maa maksustamishind määratakse ja selle vaidlustamise kord kehtestatakse, lähtudes maa hindamise seadusest. Iga korralisel hindamisel määratud maa maksustamishind võetakse maamaksu arvestamisel aluseks korralisest hindamisest arvates ülejärgmise aasta 1. jaanuaril.
3)Maksu- ja Tolliamet arvutab maamaksu kohaliku omavalitsuse üksuse poolt maamaksu infosüsteemi esitatud alusandmete põhjal.
§ 2. Maksu objekt
Maamaksuga maksustatakse kogu maa, välja arvatud käesoleva seaduse §-s 4 nimetatud maa.
§ 3. Maksu subjekt
Maamaksu maksab maa omanik või käesoleva seaduse §-s 10 ettenähtud juhul maa kasutaja.
§ 4. Maksuvaba maa
1)Maamaksu ei maksta:
1^1)kaitsealade loodusreservaadi ja sihtkaitsevööndi maalt ning püsielupaikade sihtkaitsevööndi maalt;
2)välisriikide diplomaatiliste ja konsulaaresinduste hoonete või nende osade juurde kuuluvalt maalt;
3)välisriigi või rahvusvahelise organisatsiooni kasutuses olevalt maalt Vabariigi Valitsuse ja välisriigi või rahvusvahelise organisatsiooni vahel sõlmitud lepingu alusel;
5)kirikute ja koguduste pühakodade aluselt maalt;
6)vastava omavalitsusüksuse haldusalal asuvalt munitsipaalmaalt, välja arvatud käesoleva seaduse §-s 10 ettenähtud juhul;
7)avaliku veekogu ja avalikult kasutatava veekogu aluselt maalt;
8)välislepingus sätestatud juhtudel rahvusvahelise sõjalise peakorteri kasutuses olevalt maalt;
9)riigi omandis olevalt ühiskondlike ehitiste maa sihtotstarbega maalt;
10)üldkasutatava maa sihtotstarbega maalt;
11)riigitee, kohaliku tee ja avalikuks kasutamiseks määratud eratee teemaalt.
2)Looduskaitseseaduse §-s 31 sätestatud piiranguvööndimaalt, 5. peatükis sätestatud hoiualade maalt, § 50 lõike 1 alusel määratud püsielupaiga piiranguvööndi maalt ja § 68 alusel sätestatud looduse üksikobjekti piiranguvööndi maalt ning veeseaduse § 118 alusel sätestatud kalda või ranna veekaitsevööndi maalt makstakse maamaksu 50 protsenti maamaksumäärast.
3)Käesoleva paragrahvi lõike 1 punktides 1^1 , 7 ja 11 ning lõikes 2 nimetatud maksuvabastust kohaldatakse vabastuse aluse tekkimisele järgneva aasta 1. jaanuarist. Kui maksuvabastuse alus tekib 1. jaanuaril, kohaldatakse maksuvabastust samast päevast.
§ 5. Maksumäär
1)Kohaliku omavalitsuse volikogu kehtestab hiljemalt maksustamisaastale eelneva aasta 1. oktoobriks igale järgmisele maa sihtotstarbegrupile maksumäära:
1)elamumaale ja maatulundusmaa õuemaa kõlvikule 0,1–0,5 protsenti maa maksustamishinnast aastas;
2)käesoleva lõike punktis 1 nimetamata maatulundusmaale 0,1–0,5 protsenti maa maksustamishinnast aastas;
3)käesoleva lõike punktides 1 ja 2 nimetamata sihtotstarbega maale 0,1–1,0 protsenti maa maksustamishinnast aastas.
3)Maksumäärade muutmise korral sisestab kohaliku omavalitsuse üksus muudetud maamaksumäärad maamaksu infosüsteemi maksustamisaastale eelneva aasta 2. oktoobriks. Kui nimetatud tähtpäevaks ei ole muudetud maksumäärasid maamaksu infosüsteemi sisestatud, arvutatakse maamaks eelmisel aastal kehtinud määrade järgi. Maamaksumäärad avaldatakse Maksu- ja Tolliameti veebilehel.
§ 5^1. Maamaksu infosüsteem
1)Maamaksu infosüsteem on maksukorralduse seaduse § 17 lõike 1 alusel asutatud maksukohustuslaste registrisse kuuluv andmekogu. Andmekogu pidamise kord sätestatakse maksukohustuslaste registri põhimääruses.
3)Maamaksu infosüsteem on elektrooniline andmekogu, mille eesmärk on maamaksu arvestamiseks vajaliku teabe kogumine ja töötlemine.
3^1)Kohaliku omavalitsuse üksus esitab Maksu- ja Tolliametile maamaksu infosüsteemi maamaksu arvutamiseks vajalikud alusandmed maksustamisaasta 1. veebruariks.
3^2)Kohaliku omavalitsuse üksus on kohustatud kontrollima maamaksu infosüsteemis olevate andmete õigsust ja vajaduse korral andmed parandama või neid täiendama.
§ 6. Maksu laekumine
 Maamaks laekub maa asukohajärgse kohaliku omavalitsuse üksuse eelarvesse.
§ 7. Maksu tasumine
1)Kuni 64-eurone maamaks mis tahes kohaliku omavalitsuse üksuses asuvalt maalt tasutakse 31. märtsiks. Maamaksust, mis ületab 64 eurot, tasutakse 31. märtsiks vähemalt pool, kuid mitte vähem kui 64 eurot. Ülejäänud osa maamaksust tasutakse hiljemalt 1. oktoobriks.
2)Maksu- ja Tolliamet väljastab maksumaksjale maksuteate tasumisele kuuluva maamaksu summa kohta hiljemalt 15. veebruariks. Maamaksuteade on haldusakt, millele rakendatakse maksukorralduse seaduses maksuotsuse kohta sätestatut, kui seaduses ei ole sätestatud teisiti. Maksuteadet ei pea allkirjastama.
2^1)Valdkonna eest vastutav minister võib Vabariigi Valitsuse volitusel sõlmida vastavalt halduskoostöö seadusele eraõigusliku juriidilise isikuga lepingu maksuteadete kättetoimetamisega seotud tööde tegemiseks. Eelnimetatud eraõiguslikku juriidilist isikut loetakse haldusülesande piires maksukohustuslaste registri volitatud töötlejaks ja talle laieneb isikuandmete kaitse seaduses sätestatu.
2^2)Kui maksumaksjale kuulub mitu maatükki või ta kasutab mitut ühe kohaliku omavalitsuse üksuse haldusterritooriumil asuvat maatükki, summeeritakse maatükkide eest tasumisele kuuluvad maksusummad, arvestamata käesoleva paragrahvi lõikes 3 sätestatut.
3)Maamaksu ei määrata ja maksuteadet ei väljastata, kui maksusumma on alla 5 euro.
4)Maksumaksja, kes ei ole maksustamisaasta maamaksuteadet 25. veebruariks kätte saanud, on kohustatud sellest 30 päeva jooksul teavitama Maksu- ja Tolliametit.
5)Kui maksumaksja ei ole saanud ühtegi maamaksuteadet, arvates käesoleva seaduse jõustumisest, on ta kohustatud kirjalikult või elektrooniliselt teatama maa asukohajärgsele valla- või linnavalitsusele enda omandis või kasutuses oleva maa suuruse ja sihtotstarbe.
7)Maamaksu arvutamise ja tasumise korra kehtestab valdkonna eest vastutav minister määrusega.
§ 7^1. Maamaksuteate elektrooniline kättetoimetamine
Maamaksuteate elektroonilisele kättetoimetamisele kohaldatakse maksukorralduse seaduse § 54 lõigetes 1−3 ja lõike 4 punktis 1, samuti maksukorralduse seaduse § 45^1  alusel valdkonna eest vastutava ministri poolt antud määrusega sätestatut.
§ 8. Maksukohustuse tekkimine
1)Maamaksukohustus tekib jooksva aasta 1. jaanuaril ja maksuteade väljastatakse isikule, kes 1. jaanuari seisuga on kinnistusraamatu andmete kohaselt kinnisasja omanik, hoonestaja või kasutusvaldaja või pärimisregistri andmete kohaselt kinnisasja pärija.
2)Kinnistusraamatus mittekajastuvale käesoleva seaduse §-s 10 sätestatud kasutusõigusele kohaldatakse käesoleva paragrahvi 1. lõikes sätestatut, arvestades kasutusõiguse kokkuleppe kehtivust maksustamisaasta 1. jaanuari seisuga.
§ 8^1. Maamaksu tõusu piirmäär
1)Kui maa maksustamisperioodi maamaksu summa on vähemalt 10 protsenti suurem eelmise maksustamisperioodi maksusummast, suureneb maksusumma 10 protsenti. Seejuures ei võeta arvesse käesoleva seaduse §-s 4 sätestatud maksuvabastusi ega §-s 11 sätestatud maamaksusoodustusi.
2)Kui käesoleva paragrahvi lõikes 1 sätestatud maamaksu summa suurenemine on võrreldes eelmise maksustamisperioodiga 10 protsenti, kuid on väiksem kui 5 eurot, suurendatakse maksusummat 5 euro võrra, kuid mitte rohkem kui maa maksustamishinnast ja maamaksumäärast lähtuva maamaksu summani.
3)Kui moodustatakse uus katastriüksus või katastriüksuse maksustamishind muutub kõlvikute, pindala või sihtotstarbe muutumise tõttu, arvutatakse katastriüksusele 2001. aasta korralise hindamise tulemuste põhjal maksustamishind, võrreldakse seda viimase korralise hindamise tulemuste põhjal määratava maa maksustamishinnaga ning seejärel kohaldatakse maksustamishinna muutusest tingitud maamaksusumma muutusele käesoleva paragrahvi lõiget 1 ja vajaduse korral lõiget 2.
4)Nende aastate kohta, kui käesoleva paragrahvi lõikes 3 nimetatud katastriüksuse muudatuste tulemusel arvestatud uue katastriüksuse maksustamishinna suhtes oleks rakendunud lõikes 1 nimetatud maamaksu tõusu piirmäär, suurendatakse lõikes 3 nimetatud arvestuslikku maamaksusummat iga maksustamisperioodi kohta 10 protsenti ja kohaldatakse vajaduse korral lõiget 2.
§ 9. Maksu maksmise kontroll
§ 10. Maakasutaja maksukohustus
1)Kui maakasutus ei ole maareformi seadusega ettenähtud korras ümber vormistatud, maksab maamaksu maa kasutaja.
2)Maa koormamisel hoonestusõiguse või kasutusvaldusega maksab maamaksu hoonestaja või kasutusvaldaja.
3)Munitsipaalomandis oleva kinnisasja maavara kaevandamiseks andmise korral maksab maamaksu maa kasutamise õiguse saanud isik.
4)Riigi omandis oleva kinnisasja kasutamiseks andmise korral maksab maamaksu kinnisasja kasutamise õiguse saanud isik, välja arvatud juhul, kui kinnisasja kasutustasu kujundamisel on proportsionaalselt kasutusõiguse ulatusega arvestatud maamaksu summaga või kui kinnisasja kasutamise õigus tuleneb reaalservituudi või isikliku kasutusõiguse seadmise lepingust ja kasutamiseks andmise lepingus ei ole sätestatud teisiti.
§ 11. Maksusoodustused
1)Maamaksu tasumisest on vabastatud maa omanik tema omandis oleva või käesoleva seaduse §-s 10 nimetatud maa kasutaja tema kasutuses oleva maa, mille sihtotstarve või üks sihtotstarvetest on elamumaa, või maatulundusmaa õuemaa kõlviku eest linnas asustusüksusena, alevis, alevikus ning üldplaneeringuga kohaliku omavalitsuse üksuse poolt või maakonnaplaneeringuga tiheasustusega alaks määratud alal, kui kehtiv üldplaneering puudub, kuni 0,15 ha ja mujal kuni 2,0 ha ulatuses, kui sellel maal asuvas hoones on tema elukoht vastavalt rahvastikuregistrisse kantud elukoha andmetele.
2)Maamaksu tasumisest on vabastatud hooneühistu maa, mille sihtotstarve või üks sihtotstarvetest on elamumaa, selliste füüsilisest isikust hooneühistu liikmete osamaksude proportsiooni arvestades, kelle elukoht vastavalt rahvastikuregistrisse kantud elukoha andmetele on sellel maal asuvas hoones, 0,15 ha ulatuses linnas asustusüksusena, alevis, alevikus ning üldplaneeringuga kohaliku omavalitsuse üksuse poolt või maakonnaplaneeringuga tiheasustusega alaks määratud alal, kui kehtiv üldplaneering puudub, ja 2,0 ha ulatuses mujal iga nimetatud tunnustele vastava hooneühistu liikme kohta.
3)Kui maa on ühis- või kaasomandis, on ühis- või kaasomanikud maamaksu tasumisest vabastatud käesoleva paragrahvi lõikes 1 sätestatud tingimustel maa, mille sihtotstarve või üks sihtotstarvetest on elamumaa, või maatulundusmaa õuemaa kõlviku eest linnas asustusüksusena, alevis, alevikus ning üldplaneeringuga kohaliku omavalitsuse üksuse poolt või maakonnaplaneeringuga tiheasustusega alaks määratud alal, kui kehtiv üldplaneering puudub, kokku 0,15 ha ja mujal kokku kuni 2,0 ha ulatuses. Käesolevas lõikes sätestatut ei kohaldata korteriomandite omanike suhtes.
3^1)Kui katastriüksust läbib kohaliku omavalitsuse üksuse üldplaneeringuga või maakonnaplaneeringuga määratud tiheasustusega ala piir, kui kehtiv üldplaneering puudub, kohaldatakse käesoleva paragrahvi lõigetes 1–3 nimetatud maksusoodustust järgmiselt:
1)kuni 0,15 ha ulatuses, kui suurem osa katastriüksusest asub tiheasustusega alal;
2)kuni 2,0 ha ulatuses, kui suurem osa katastriüksusest asub väljaspool tiheasustusega ala.
3^2)Kui katastriüksust läbib asustusüksuse lahkmejoon, kohaldatakse käesoleva paragrahvi lõigetes 1–3 nimetatud maksusoodustust järgmiselt:
1)kuni 0,15 ha ulatuses, kui suurem osa katastriüksusest asub linnas asustusüksusena, alevis, alevikus või tiheasustusega alal;
2)kuni 2,0 ha ulatuses, kui suurem osa katastriüksusest asub väljaspool linna asustusüksusena, alevit, alevikku või tiheasustusega ala.
5)Kohaliku omavalitsuse üksus võib käesoleva paragrahvi lõikes 1 nimetatud vabastuse ulatust suurendada, vabastades maamaksust riikliku pensionikindlustuse seaduse alusel pensioni saaja või isiku, kellel on töövõimetoetuse seaduse alusel tuvastatud osaline või puuduv töövõime, tema kasutuses oleva maa, mille sihtotstarve või üks sihtotstarvetest on elamumaa, või maatulundusmaa õuemaa kõlviku eest linnas asustusüksusena, alevis, alevikus ning üldplaneeringuga kohaliku omavalitsuse üksuse poolt või maakonnaplaneeringuga tiheasustusega alaks määratud alal, kui kehtiv üldplaneering puudub, kuni 0,15 hektari ulatuses.
6)Kohaliku omavalitsuse üksus võib käesoleva paragrahvi lõikes 1 nimetatud vabastuse ulatust suurendada, vabastades maamaksust represseeritu ja represseerituga võrdsustatud isiku okupatsioonirežiimide poolt represseeritud isiku seaduse tähenduses tema kasutuses oleva maa, mille sihtotstarve või üks sihtotstarvetest on elamumaa, või maatulundusmaa õuemaa kõlviku osa.
7)Kohaliku omavalitsuse üksuse täitevorgan otsustab käesoleva paragrahvi lõigetes 5 ja 6 sätestatud maksuvabastuse andmise isiku kirjaliku avalduse alusel omavalitsuse üksuse volikogu poolt kehtestatud ulatuses ja korras.
8)Käesoleva paragrahvi lõikes 1 nimetatud maksuvabastust kohaldatakse vabastuse aluse tekkimisele järgneva aasta 1. jaanuarist. Kui maksuvabastuse alus tekib 1. jaanuaril, kohaldatakse maksuvabastust samast päevast.
9)Maamaksu maksusoodustuse taotlemise korra kehtestab valdkonna eest vastutav minister määrusega.
§ 11^1. Maksuvabastuse ja -soodustuse arvutamine
1)Kui käesoleva seaduse § 4 lõigetes 1 ja 2 nimetatud maksuvaba maa või § 11 lõigetes 1–3, 5 ja 6 nimetatud maksusoodustusega ala on väiksem kui kogu maatükk, arvutatakse iga selline maksuvabastus ja -soodustus kogu maatüki maksustamishinnast võrdeliselt selle maksuvaba maa või maksusoodustusega ala pindala osaga kogu maatüki pindalast.
2)Kui käesoleva seaduse § 4 lõikes 1 nimetatud maksuvabastus või § 11 lõigetes 1–3, 5 ja 6 nimetatud maksusoodustus on seotud maa sihtotstarbe või kõlvikuga, arvutatakse iga selline maksuvabastus ja -soodustus kogu maatüki asjaomase sihtotstarbega ala või kõlviku maksustamishinnast võrdeliselt maksuvaba maa või maksusoodustusega ala pindala osaga kogu asjaomase sihtotstarbega ala või kõlviku pindalast.
3)Mitme käesoleva seaduse § 4 lõigetes 1 ja 2 nimetatud maksuvabastuse või § 11 lõigetes 1–3, 5 ja 6 nimetatud maksusoodustuse esinemisel samal maksustataval maatükil maksuvabastused ja -soodustused summeeritakse.
§ 12. Maksumaksja vastutus
§ 12^1. Alusandmete sisestamine maamaksu infosüsteemi
 Kohaliku omavalitsuse üksus sisestab maamaksu infosüsteemi pidamise põhimääruses nimetatud maamaksu alusandmed maamaksu infosüsteemi 2017. aasta 1. veebruariks.
§ 12^2. Maamaksu infosüsteemi likvideerimine
 Kuni 2021. aasta 1. jaanuarini peetav maamaksu infosüsteem likvideeritakse hiljemalt 2021. aasta 31. jaanuaril.
Kommertspandiseadus
§ 1. Kommertspandi mõiste
1)Äriregistrisse kantud ettevõtja võib nõude tagatisena seada oma vallasvarale kommertspandiregistrisse kantud käesolevas seaduses sätestatud ulatusega pandi (kommertspant), ilma et ta annaks üle panditava vara valdust.
2)Kommertspant ei eelda tagatava nõude olemasolu ega lõpe nõude lõppemisega.
3)Kommertspandile kohaldatakse asjaõigusseaduses registerpandi kohta sätestatut, kui käesolevast seadusest ei tulene teisiti.
§ 2. Kommertspandi ulatus
1)Kommertspant ulatub äriühingu kogu vallasvarale või füüsilisest isikust ettevõtja majandustegevusega seotud vallasvarale. Kommertspandi võib seada välismaa äriühingu Eesti filiaali vallasvarale.
2)Kommertspant ulatub kogu koormatavale varale, mis kuulub ettevõtjale pandikande tegemise ajal, samuti varale, mille ettevõtja omandab pärast pandikande tegemist.
3)Kommertspant ei ulatu:
1)kassas või krediidiasutuses olevale rahale, ettevõtjale kuuluvatele osadele, aktsiatele, investeerimisfondi osakutele, osamaksule ühistus ja osalusele teistes ühingutes, võlakirjadele ja teistele tavakäibeks määratud võladokumentidele ning muudele väärtpaberitele;
2)varale, millele saab seada teist liiki registerpandi või asjaõigusseaduse rakendamise seaduse § 132 lõikes 2 nimetatud pandi või millele ulatub kinnisasjale enne või pärast kommertspandi seadmist seatud hüpoteek või millele on seatud käsipant;
3)varale, millele ei saa vastavalt seadusele pöörata sissenõuet.
§ 3. Kommertspandiga tagatud nõue
Kommertspandiga on pandisumma ulatuses tagatud nõue, sellele nõudele kolme aasta jooksul enne kommertspandiga koormatud vara müümist nõude rahuldamiseks välja maksmata intressid, samuti viivis ja võla sissenõudmise kulutused, pandipidaja poolt kommertspandiga koormatud vara omaniku eest tasutud kindlustusmaksed ning muud kõrvalnõuded.
2. peatükk KOMMERTSPANDIST TULENEVAD ÕIGUSLIKUD TAGAJÄRJED
§ 4. Kommertspandi seadmine
1)Kommertspandi seadmiseks sõlmib ettevõtja (pantija)pandipidajaga kommertspandilepingu. Kommertspandilepingus peab olema märgitud:
1)pantija ärinimi ja registrikood;
2)pandipidaja nimi ja isiku- või registrikood;
3)pandisumma;
4)muud seaduses sätestatud andmed.
2)Kommertspandileping peab olema notariaalselt tõestatud.
3)Kommertspant tekib avalduse alusel vastava kande tegemisest kommertspandiregistrisse.
§ 5. Vara kasutamine ja käsutamine
1)Ettevõtja võib kommertspandiga koormatud vara tavapärase majandustegevuse raames kasutada ja käsutada.
2)Kui ettevõtja võõrandab kommertspandiga koormatud vara hulka kuuluva asja tavapärase majandustegevuse raames, lõpeb kommertspant sellele asjale. Kui isik, kellele asi võõrandati või kelle kasuks asja koormati, oli omandi või muu asjaõiguse omandamisel ettevõtja käsutusõiguse suhtes heauskne, lõpeb pandiõigus isegi siis, kui üleandmine oli vastuolus käesoleva paragrahvi lõikes 1 sätestatuga.
§ 6. Koormatud vara üleminek
2)Kommertspandiga koormatud vara, mis moodustab ettevõtte või käitise, üleminekul jääb kommertspant sellele püsima.
§ 7. Kommertspandi kehtivus äriühingute ühinemisel, jagunemisel ja ümberkujundamisel
1)Kui äriühingute ühinemise korral oli enam kui ühe ühineva ühingu varale seatud kommertspant, võib ühinemise kanda äriregistrisse ainult juhul, kui koos avaldusega ühinemise registrisse kandmiseks esitatakse äriregistri pidajale pandipidajate notariaalselt tõestatud kokkulepe pandikannete järjestamise kohta. Sama kehtib äriühingu jagunemisel, kui mitme jagunemises osaleva äriühingu varale oli seatud kommertspant.
1^1)Kui äriühingute piiriülese ühinemise, jagunemise või ümberkujundamise korral on Eesti äriregistrisse kantud ühendatava, jaguneva või ümberkujundatava ühingu varale seatud kommertspant ja kui ühendav, jagunenud või ümberkujundatud ühing allub teise Euroopa Majanduspiirkonna lepinguriigi õigusele, võib piiriülese ühinemise, jagunemise või ümberkujundamise kanda äriregistrisse vaid juhul, kui koos avaldusega esitatakse äriregistri pidajale pandipidaja notariaalselt tõestatud nõusolek ühinemise, jagunemise või ümberkujundamise registrisse kandmiseks.
1^2)Kui osaühing või aktsiaselts, mille vara on koormatud kommertspandiga, ühineb ainuosanikuks või ainuaktsionäriks oleva füüsilise isiku varaga, võib ühinemise kanda äriregistrisse ainult juhul, kui koos avaldusega esitatakse äriregistri pidajale pandipidaja notariaalselt tõestatud nõusolek ühinemiseks.
2)Äriühingu ümberkujundamine ei mõjuta kommertspandi kehtivust ega pandikandega antud eelisõigust.
3)Kommertspandiregistri pidaja teeb käesoleva paragrahvi lõikest 1 tulenevad muudatused kommertspandi registrisse pandipidajate kokkuleppe alusel.
§ 8. Kommertspandi kehtivus ettevõtja surma korral
Pärandvarasse kuuluvale varale seatud kommertspant ei lõpe füüsilisest isikust ettevõtja surma korral.
§ 9. Õigus kindlustushüvitisele
1)Kui kommertspandiga koormatud vara on kindlustatud, ulatub kommertspant ka kindlustushüvitise nõudele.
2)Väljamaksmisele kuuluva kindlustushüvitise võib pantijale täielikult või osaliselt välja maksta ning võlgnik võib kindlustushüvitisest loobuda üksnes kõigi kommertspandipidajate kirjalikul nõusolekul, kelle nõue on kommertspandiga tagatud.
§ 10. Kommertspandist tulenevad õigused sundtäitmise ja pankroti korral
1)Pandipidaja võib nõuda nõude rahuldamist kommertspandiga koormatud vara arvel kuni pandisumma ulatuses sundtäitmise või pankroti korral vastavalt pandile seadusest tulenevale järjekohale. Kommertspandiga tagatud nõude rahuldamisele ei kohaldata asjaõigusseaduse §-des 292–295 sätestatut.
2)Kui pandipidaja nõude tagatisena seatud kommertspandid kehtivad vahetult teineteise järel, kohaldatakse käesoleva paragrahvi lõikes 1 sätestatut pantide kogusummale.
3)Pandipidajal ei ole eelisõigust tasumisele varast, mis arestiti enne kommertspandi kandmist kommertspandiregistrisse või kande tegemise päeval. Vara vabastamisel arestist või pankrotivarast välistamisel laieneb kommertspant ka sellele varale.
4)Kui koormatud varale pööratakse sissenõue kommertspandiga tagamata nõude või pandipidajast tagapool asuva järjekohaga kommertspandi pidaja nõude rahuldamiseks, võib pandipidaja nõuda enda nõude rahuldamist vara müügist saadud vahenditest või vahenditest, mis saadakse vara eest sundtäitmise alusel muul viisil, isegi juhul, kui tema nõue ei olnud veel sissenõutav, enne võlausaldajat, kelle kasuks varale sissenõue pöörati. Pandipidaja ei või nõuda nõude rahuldamist, kui teise nõude rahuldamisest ülejäänud vara on pandipidajale täielikuks tagatiseks.
§ 11. Nõude rahuldamine enne sissenõutavaks muutumist
1)Võlausaldaja võib nõuda nõude rahuldamist kommertspandiga koormatud vara arvel isegi juhul, kui nõue ei ole muutunud sissenõutavaks, kui:
1)koormatud vara jagatakse, ettevõtte majandamine peatatakse või vara antakse üle teisele isikule vastuolus käesoleva seaduse § 5 lõikes 1 sätestatuga või
2)kogu kommertspandiga koormatud vara või suurem osa sellest hävib või
3)võlgnik ei anna võlausaldajale käesoleva seaduse §-s 12 nimetatud teavet või
4)koormatud vara jäetakse hooletusse või see on vähenenud ja tagatise väärtus on seetõttu oluliselt langenud.
2)Võlausaldaja võib nõuda nõude rahuldamist käesoleva paragrahvi lõikes 1 nimetatud asjaoludel kolme kuu jooksul pärast neist asjaoludest teadasaamist. Vara üleandmisel, jagamisel või ettevõtte majandamise täielikul või osalisel peatamisel tuleb nõue esitada käesoleva seaduse § 6 lõikes 3 sätestatud tähtaja jooksul.
§ 12. Teabe andmise kohustus
Ettevõtja, kelle varale on seatud kommertspant, on kohustatud pandipidajale viivitamata teatama ettevõtte majandamise peatamisest või ettevõtte jagamisest, võõrandamisest või muul viisil üleandmisest, samuti vara vähenemisest, kui tagatise väärtus oluliselt langeb, samuti vara või selle suurema osa hävimisest. Pandipidaja nõudel peab pantija andma pandipidajale koormatud vara kohta ka muud teavet, mis on vajalik tagatise väärtuse kindlakstegemiseks.
§ 13. Pantija vastuväited
1)Pantija võib pandipidaja vastu esitada ainult selliseid vastuväiteid, mis põhinevad pandikandel või mis tal on sissenõude esitanud võlausaldaja vastu võlaõiguslikul alusel.
2)Pantija võib käesoleva paragrahvi lõikes 1 nimetatud vastuväiteid esitada ka võlausaldaja õigusjärglase või isiku vastu, kellele pandipidaja kommertspandi üle andis.
3)Kommertspandiga koormatud vara omanik, kes ei ole võlgnik, võib esitada kommertspandiga tagatud nõude vastu samu vastuväiteid, mida võib esitada võlgnik. Ta võib vastuväiteid esitada ka siis, kui võlgnik nõudele vastu ei vaidle.
3. peatükk KOMMERTSPANDI REGISTREERIMINE
§ 14. Kommertspandiregistrisse kantavad andmed
Kommertspandiregistrisse kantakse:
1)ettevõtja ärinimi ja isiku- või registrikood;
2)kande tegemise kuupäev;
3)kommertspandi rahaline suurus (pandisumma)eurodes ning mitmele pandipidajale ühiselt kuuluva kommertspandi korral ka neile kuuluvad murdosad;
4)kommertspandi järjekoht;
5)pandipidaja nimi ja isiku- või registrikood;
6)kannete muutmine ja kustutamine;
7)muud seaduses sätestatud andmed.
§ 15. Kommertspandiregister
1)Kommertspandiregistrile kohaldatakse äriregistri seaduses ja äriseadustikus äriregistri kohta sätestatut käesolevas seaduses ettenähtud erisustega.
2)Äriregistri seaduse § 42 ei kohaldata.
3)Pandipidajale kohaldatakse äriregistri seaduse § 10 lõiget 5.
§ 16. Kande tegemine
1)Registripidajale esitatavad avaldused peavad olema notariaalselt kinnitatud. Avaldus võib sisalduda kommertspandilepingus. Notariaalselt kinnitatud avaldus esitatakse koos kande tegemiseks vajalike dokumentidega registripidajale avalduse kinnitanud notari vahendusel notarite elektroonilise infosüsteemi kaudu. Mõjuval põhjusel võib avalduse ja kande tegemiseks vajalikud dokumendid esitada teise notari vahendusel. Notar selgitab isikule, millised dokumendid tuleb avaldusele lisada ja millised nõuded neile kehtivad.
2)Kommertspandiregistrisse tehakse kanne avalduse, kohtulahendi või muul seaduses sätestatud alusel. Kommertspandi registrisse kandmise avalduse võib esitada pantija või pandipidaja. Kui avalduse esitab pandipidaja, peab sellele olema lisatud pantija notariaalselt kinnitatud nõusolek kommertspandi registrisse kandmiseks.
3)Avalduses tuleb märkida käesoleva seaduse §-s 14 punktides 1, 3, 4, 5, 7 sätestatud andmed. Avaldusele tuleb lisada kommertspandileping.
4)Samal päeval posti või e-posti teel saabunud avaldused loetakse üheaegselt saabunuks ja registreeritakse päevikus sellel päeval saabunud avaldustest viimastena. Vastuvõtmise kellaajaks märgitakse avalduste vastuvõtu lõpetamise kellaaeg.
4^1)Kui digitaalallkirjastatud avalduse saab esitada otse arvutis peetava kommertspandiregistri infosüsteemi, registreeritakse avaldus ning tema laekumise aeg registripäevikus automatiseeritult.
4^2)Kui digitaalallkirjastatud avalduse saab esitada otse arvutis peetava kommertspandiregistri infosüsteemi, ei või avaldust esitada e-posti teel. Vastasel juhul tagastab registripidaja e-postiga esitatud avalduse koos põhjuse äranäitamisega ning registripäevikus registreerimata.
4^3)Posti teel esitatud dokumendid skaneeritakse, salvestatakse elektroonilisse toimikusse ning tagastatakse avaldaja soovil lihtpostiga. Dokumendid, mille tagastamist ei nõuta, hävitatakse ühe kuu möödudes nende esitamisest arvates.
5)Kommertspante ei saa seada ühele ja samale järjekohale, välja arvatud käesoleva paragrahvi 4. lõikes sätestatud juhul, kui pandilepingud on sõlmitud samal kuupäeval. Kommertspant võib kuuluda murdosades mitmele pandipidajale ühiselt.
6)Kommertspandi kande muutmiseks on nõutav nende pandipidajate notariaalselt kinnitatud nõusolek, kelle registrisse kantud õigust selline kande muutmine kahjustab.
7)Notariaalselt kinnitatud avaldus, avalduse esitamise volikiri ning kande tegemise, muutmise ja kustutamise nõusolek loetakse võrdseks digitaalallkirjastatud avalduse, volikirja ja nõusolekuga.
§ 17. Kande õiguslik tähendus
1)Kommertspandiregistri kanne jõustub kande allakirjutamisest.
2)Kanne kehtib kolmanda isiku suhtes õigena, välja arvatud siis, kui kolmas isik teadis või pidi teadma, et kanne ei ole õige.
3)Kui registrisse kandmisele kuuluvaid asjaolusid ei ole registrisse kantud, on neil asjaoludel kolmanda isiku suhtes õiguslik tähendus üksnes juhul, kui kolmas isik neist teadis või pidi teadma.
§ 18. Kommertspandi lõppemine
1)Kommertspant lõpeb registrist kustutamisega, kui seaduses ei ole sätestatud teisiti.
2)Kommertspant kustutatakse registrist pantija avalduse põhjal, millele on lisatud pandipidaja notariaalselt kinnitatud nõusolek, või pandipidaja avalduse põhjal.
3)Ettevõtja kustutamisel äriregistrist peab kommertspandi kustutama. Ettevõtjat ei või äriregistrist kustutada enne kommertspandi kustutamist.
4)Kui kommertspant lõpeb vastavalt seadusele enne registrist kustutamist, peab selle registrist kustutama registripidaja.
§ 23. Järjekoha muutmine
1)Kommertspantide järjekoha muutmiseks on vajalik nende pandipidajate notariaalselt tõestatud kokkulepe, kelle pantide järjekoht muutub, samuti ettevõtja notariaalselt kinnitatud nõusolek. Kui järjekoha loovutamine rikub teiste pandipidajate õigusi, tuleb esitada ka nende pandipidajate notariaalselt tõestatud nõusolek, kelle õigusi rikutakse.
2)Kui järjekoha muutmisel tagasiastunud pant lõpeb, ei kaota etteastunud õigus selle tagajärjel järjekoha muutmisega saadud kohta.
3)Järjekoha muutmine ei või kahjustada pantija õigusi, samuti pandipidajate õigusi, kelle pantide järjekohad on tagasiastuvate ja edasiastuvate õiguste vahel.
4)Järjekoha loovutanud pandipidaja peab järjekoha loovutamisest viivitamata teatama pantijale, samuti võlgnikule, kui pantija on kolmas isik.
5)Järjekohas eespool oleva kommertspandi kustutamisel astuvad hilisemal järjekohal asuvad pandid vastavalt ettepoole. Kande järjekohtade muutmise kohta teeb registripidaja ilma vastava avalduseta koos eespool oleva kommertspandi kustutamisega.
§ 24. Kande parandamine enne allakirjutamist
Kui kommertspandiregistri kanne ei vasta kandemäärusele ja kande ebaõigsus ilmneb enne sellele allakirjutamist, tehakse parandus uut kandemäärust tegemata.
§ 25. Kande parandamine pärast allakirjutamist
Kui kommertspandiregistri kanne ei vasta kandemäärusele ja kande ebaõigsus ilmneb pärast sellele allakirjutamist, teeb registripidaja kohe registrisse vastava märke ja teatab parandusettepanekust puudutatud isikutele, kellel on registripidaja poolt määratud tähtaja jooksul õigus esitada vastuväiteid. Tähtaja möödumisel otsustab kohtunik kande parandamise.
§ 26. Kande parandamise viis
1)Kande parandamisel märgitakse ebaõige kanne kehtetuks ja tehakse õige kanne.
2)Uues kandes märgitakse, et see asendab eelmist.
3)Kande parandamine muul viisil on keelatud.
4. peatükk RAKENDUSSÄTTED
Arenguseire seadus
§ 1. Seaduse reguleerimisala
 Käesoleva seadusega reguleeritakse arenguseire eesmärk ja korraldus.
§ 2. Arenguseire
 Arenguseire on Eesti ühiskonna pikaajaliste arengute tuvastamine ja analüüs ning nende põhjal arengustsenaariumite koostamine koos ühiskonnale avanevate võimaluste ja ohtude eristamisega, arengustsenaariumite realiseerumise jälgimine ning vajaduse korral arengustsenaariumite ja nende järelmite korrigeerimine.
2. peatükk Arenguseire korraldus
§ 3. Arenguseire korraldaja
1)Arenguseire korraldamisega tegeleb Arenguseire Keskus (edaspidi keskus), mis moodustatakse Riigikogu Kantselei juurde.
2)Keskus on käesolevas seaduses sätestatud ülesannete täitmisel sõltumatu.
3)Arenguseire eelarve on eraldiseisev osa Riigikogu Kantselei eelarvest.
4)Keskust juhib keskuse juhataja, kes vastutab käesoleva paragrahvi lõikes 3 nimetatud eelarve vahendite sihipärase kasutamise ja eelarve täitmise ning keskuse tegevuse tulemuslikkuse eest.
§ 4. Arenguseire nõukoda
1)Arenguseire nõukoda (edaspidi nõukoda)on arenguseire sõltumatuse tagamiseks teadus-, ettevõtlus- ja tehnoloogiavaldkonna tunnustatud asjatundjatest moodustatud kogu, kes:
1)kinnitab arenguseire tegevuskava;
2)teeb ettepanekuid arenguseire põhisuundade ja teemade valikuks;
3)hindab arenguseire tegevuskava täitmist ning eelarvevahendite sihipärast kasutamist;
4)annab hinnangu valminud seiretele ja analüüsidele;
5)annab heakskiidu keskuse juhataja teenistusse võtmiseks ja teenistusest vabastamiseks;
6)täidab teisi talle õigusaktidega pandud ülesandeid.
2)Nõukoja koosseisu kuuluvad:
1)üks Riigikogu majanduskomisjoni nimetatud liige;
2)üks Riigikogu majanduskomisjoni määratud ettevõtlusorganisatsiooni nimetatud liige;
3)üks Vabariigi Presidendi nimetatud liige;
4)üks ülikoolide rektoreid ühendava organisatsiooni nimetatud liige;
5)üks Teaduste Akadeemia nimetatud liige.
3)Nõukoja liige peab olema teovõimeline füüsiline isik, kellel on oma ülesannete täitmiseks vajalikud teadmised ja kogemused ning kes ei ole Riigikogu ega Vabariigi Valitsuse liige.
4)Nõukoja liige ei või olla pankrotivõlgnik ja isik, kellel on kehtiv ärikeeld või kellelt on seaduse alusel ära võetud õigus olla ettevõtja, ega isik, kes on eeluurimise või kohtu all süüdistatuna kuriteos, mille eest on seadusega ette nähtud vabadusekaotus, samuti isik, kellel on karistatus ametialase kuriteo eest või tahtlikult toimepandud muu kuriteo eest.
5)Nõukoja liikme seaduse nõuetele vastavuse eest vastutab tema nimetaja.
6)Nõukoja liige nimetatakse neljaks aastaks. Nõukoja liikme volituste tähtaja lõppemisel jätkab nõukoja liige tegevust kuni tema asemele uue liikme nimetamiseni.
7)Nõukoja liikme nimetaja võib enda nimetatud liikme enne volituste tähtaja lõppu tagasi kutsuda.
8)Nõukoja liikme tagasikutsumisel, omal soovil tagasiastumisel, surma tõttu väljalangemisel või käesolevas seaduses sätestatud nõuetele mittevastavuse tekkimisel nimetatakse esimesel võimalusel tema asemele uus nõukoja liige ajani, mis on jäänud asendatava nõukoja liikme volituste lõpuni.
§ 5. Nõukoja töökorraldus
1)Nõukojal on esimees, kelle nõukoda valib oma esimesel koosolekul. Nõukoja esimehe nõukoja liikme volituste ennetähtaegsel lõppemisel valib nõukoda esimesel võimalusel uue esimehe.
2)Nõukoja esimese koosoleku kutsub kokku nõukoja eelmise koosseisu esimees kuu aja jooksul pärast nõukoja uue koosseisu volituste algust.
3)Nõukoda koguneb vastavalt vajadusele, kuid mitte harvem kui kaks korda aastas.
4)Nõukoda teeb otsustusi nõukoja koosseisu häälteenamusega.
5)Nõukoda kehtestab oma töökorra.
6)Nõukoja liikme kuutöötasu on kõrgemate riigiteenijate ametipalkade seaduse § 2 lõikes 1 nimetatud kõrgeima palgamäära, §-s 2^1  nimetatud kõrgeima palgamäära indeksi ja kordaja 0,04 korrutis. Töötasu maksmise kord sätestatakse nõukoja töökorras.
7)Nõukoja liikmete töötasu kaetakse arenguseire eelarvest.
8)Nõukoja tehnilise teenindamise tagab Riigikogu Kantselei.
§ 6. Keskuse ülesanded
 Keskus:
1)koondab arenguseire tegevuskava koostamiseks esitatud ettepanekud;
2)koostab arenguseire tegevuskava käesoleva seaduse § 7 kohaselt;
3)tellib ja koostab uuringuid ning analüüse arenguseire tegevuskava kohaselt;
4)tutvustab valminud uuringuid ja analüüse nõukojale;
5)teeb arenguseire tulemuste kohta avalikkuses aktiivset teavitustööd ja korraldab kord aastas laiapõhjalise kaasamisürituse;
6)esitab Riigikogu majanduskomisjonile ülevaate läbiviidud seiretest ja kavandatavatest tegevustest ning kord aastas kirjaliku aruande käesolevas seaduses sätestatud eesmärkide täitmise kohta;
7)täidab muid nõukoja antud ülesandeid.
§ 7. Arenguseire tegevuskava
1)Arenguseire tegevuskavas määratakse igal aastal keskuse teostatavad või tellitavad seired. Arenguseire tegevuskava peab sisaldama teostatava või tellitava seire kulude prognoosi.
2)Tegevuskava koostamiseks võivad ettepanekuid esitada Riigikogu komisjonid ja fraktsioonid, ettevõtlusorganisatsioonid, teadus- ja tehnikavaldkonna esindajaid koondavad organisatsioonid ning teised huvitatud isikud. Ettepanekute juurde tuleb lisada põhjendused seire eesmärkide ja vajalikkuse kohta.
3)Keskus kooskõlastab arenguseire tegevuskava enne nõukojale kinnitamiseks esitamist Riigikogu majanduskomisjoniga.
3. peatükk Eesti Arengufondi lõpetamine
§ 8. Eesti Arengufondi lõpetamine ja likvideerimise alustamine
1)Käesoleva seaduse jõustumisel lõpetatakse Eesti Arengufondi (edaspidi Arengufond)tegevus ja viiakse läbi Arengufondi likvideerimine käesolevas seaduses sätestatud korras.
2)Tegevuse lõpetamisel lõpetab Arengufond Eesti Arengufondi seaduses (edaspidi Arengufondi seadus)sätestatud ülesannete täitmise, kui käesoleva paragrahvi lõikest 3 ei tulene teisiti.
3)Arengufond jätkab Arengufondi seaduse § 2 lõike 2 punktist 1 tulenevate ülesannete täitmist kuni käesoleva seaduse § 15 lõike 1 punktides 1–3 nimetatud vara üleandmiseni nimetatud paragrahvis sätestatud korras. Nimetatud ülesannete täitmise suhtes ei kohaldata käesoleva seaduse §-des 9–14 sätestatut ning nende täitmisel on Arengufondi juhatusel ja nõukogul Arengufondi seaduses sätestatud pädevus.
§ 9. Likvideerijad
1)Arengufondi likvideerijateks on juhatuse liikmed, kui nõukogu otsusega või kohtulahendiga ei ole ette nähtud teisiti.
2)Nõukogu otsus likvideerija valimise või tagasikutsumise kohta võetakse vastu koosolekust osavõtvate nõukogu liikmete häälteenamusega. Likvideerija valimisel ei pea nõukogu järgima Arengufondi seaduse § 9 lõike 2 punktis 4 juhatuse esimehe ja liikme valimise kohta sätestatut. Nõukogu otsusega võib likvideerija igal ajal tagasi kutsuda, kui likvideerija ei ole nimetatud kohtulahendiga. Likvideerija võib tagasi astuda samas korras nagu juhatuse liige.
§ 10. Likvideerijate õigused ja kohustused
1)Likvideerijad lõpetavad Arengufondi tegevuse, nõuavad sisse võlad, müüvad vara, rahuldavad võlausaldajate nõuded ja korraldavad pärast võlausaldajate nõuete rahuldamist Arengufondi alles jäänud vara üleandmise riigile või teistele õigustatud isikutele.
2)Likvideerijatel on lubatud jätta vara müümata, kui müümine ei ole vajalik võlausaldajate nõuete rahuldamiseks ning müümata jätmiseks annab nõusoleku Arengufondi nõukogu.
3)Kui varast ei jätku Arengufondi võlausaldajate kõigi nõuete rahuldamiseks, peavad likvideerijad esitama kohtule pankrotiavalduse.
4)Likvideerijad vastutavad Arengufondi likvideerimisega tekitatud kahju eest.
§ 11. Raamatupidamine likvideerimise ajal
1)Käesoleva seaduse jõustumisel lõpeb Arengufondi seni kestnud majandusaasta ning algab uus majandusaasta. Likvideerijad koostavad majandusaasta aruande käesoleva seaduse jõustumisel lõppeva majandusaasta kohta ja esitavad selle Arengufondi nõukogule kinnitamiseks kahe kuu jooksul käesoleva seaduse jõustumisest arvates.
2)Likvideerijad koostavad majandusaasta aruande koosseisu kuuluva bilansi kohta sätestatut järgides likvideerimise algbilansi ja esitavad selle Arengufondi nõukogule kinnitamiseks koos käesoleva paragrahvi lõikes 1 nimetatud majandusaasta aruandega. Majandusaasta aruande ja likvideerimise algbilansi õigsust hindab enne nõukogule kinnitamiseks esitamist audiitor.
§ 12. Võlausaldajatele teatamine
1)Käesoleva seaduse jõustumisel avaldavad likvideerijad viivitamata likvideerimisteate Arengufondi likvideerimismenetluse alustamise kohta ametlikus väljaandes Ametlikud Teadaanded.
2)Teada olevatele võlausaldajatele peavad likvideerijad saatma likvideerimisteate.
3)Likvideerimisteates tuleb märkida, et võlausaldajad esitaksid oma nõuded kahe kuu jooksul teate avaldamisest arvates.
§ 13. Nõuete esitamine ja rahuldamine
1)Võlausaldajad peavad teatama likvideerijatele kahe kuu jooksul teate avaldamisest arvates kõigist oma nõuetest Arengufondi vastu. Teatele lisatakse nõuet tõendavad dokumendid.
2)Likvideerijad rahuldavad Arengufondile teada olevate võlausaldajate põhjendatud nõuded, sõltumata nõuetest teatamisest.
3)Kui Arengufondile teada olev võlausaldaja ei ole nõuet esitanud ja nõuet ei ole Arengufondist sõltumatutel põhjustel võimalik rahuldada, hoiustatakse hoiustamise tingimuste olemasolul võlausaldaja nõude rahuldamiseks vajalik raha.
§ 14. Lõppbilanss
1)Pärast kõigi võlausaldajate nõuete rahuldamist ja teada olevate võlausaldajate nõuete rahuldamiseks raha hoiustamist koostavad likvideerijad lõppbilansi. Lõppbilanssi peab kontrollima audiitor.
2)Likvideerijad esitavad audiitori poolt kontrollitud lõppbilansi nõukogule kinnitamiseks kahe kuu jooksul arvates kõigi võlausaldajate nõuete rahuldamisest ja teada olevate võlausaldajate nõuete rahuldamiseks raha hoiustamisest.
§ 15. Vara üleandmine
1)Käesoleva seaduse §-des 9–14 sätestatut ei kohaldata järgmise vara suhtes:
1)Arengufondi seaduse § 33 lõikes 5 nimetatud fondivalitseja aktsiad;
2)Arengufondi seaduse § 29 lõikes 1 sätestatud investeerimiskapital, selle arvel omandatud osalused, nõuded ja muu vara, samuti sellega seotud lepingud ja kohustused;
3)Arengufondi seaduse § 44^1  lõike 1 alusel omandatud riskikapitalifondi aktsiad, osakud ja muud samaväärsed õigused;
4)Arengufondi seiretegevust puudutav vara.
2)Riskikapitalifond käesoleva paragrahvi tähenduses on juriidiline isik või varakogum, millesse on kaasatud ühe või mitme investori kapital eesmärgiga investeerida seda vastavalt kindlaksmääratud investeerimispoliitikale nende investorite kasuks osadesse, aktsiatesse või muudesse kapitaliosalust väljendavatesse õigustesse.
3)Käesoleva paragrahvi lõikes 1 nimetatud vara ei kuulu Arengufondi pankrotivara hulka.
4)Käesoleva paragrahvi lõike 1 punktis 1 nimetatud aktsiad antakse tasuta üle riigi poolt ettevõtlus- ja elamumajanduslaenude tagamiseks asutatud sihtasutusele (edaspidi sihtasutus).
5)Käesoleva paragrahvi lõike 1 punktis 2 nimetatud vara antakse tasuta üle riigile või investeeritakse käesoleva paragrahvi lõike 1 punktis 1 nimetatud fondivalitseja poolt valitsetavasse riskikapitalifondi. Vara investeerimisel riskikapitalifondi antakse riigile tasuta üle selle riskikapitalifondi aktsiad, osakud ja muud samaväärsed õigused.
6)Käesoleva paragrahvi lõike 1 punktis 3 nimetatud riskikapitalifondi aktsiad, osakud ja muud samaväärsed õigused antakse tasuta üle riigile.
7)Riik annab käesoleva paragrahvi lõigetes 5 ja 6 nimetatud vara sihtasutuse kasutusse.
8)Käesoleva paragrahvi lõike 1 punktides 1–3 nimetatud vara sihtasutusele ja riigile üleandmiseks sõlmivad riik, Arengufond ja sihtasutus lepingu, milles tuleb sätestada vähemalt:
1)käesoleva paragrahvi lõikes 4 nimetatud aktsiate Arengufondi poolt sihtasutuse omandisse andmise tingimused;
2)käesoleva paragrahvi lõigetes 5 ja 6 nimetatud vara Arengufondi poolt riigi omandisse tasuta andmise tingimused;
3)käesoleva paragrahvi lõigetes 5 ja 6 nimetatud vara riigi poolt sihtasutuse kasutusse andmise tingimused.
9)Käesoleva paragrahvi lõikes 8 nimetatud lepingu sõlmimisel esindab riiki valdkonna eest vastutav minister.
10)Käesoleva paragrahvi lõigetes 5 ja 6 nimetatud vara ning sellise vara investeerimisfondi paigutamisel saadud investeerimisfondi aktsiate, osakute ja muude samaväärsete õiguste valitseja pärast riigile üleandmist on Majandus- ja Kommunikatsiooniministeerium. Käesolevas lõikes nimetatud vara investeerimise tulem kuulub riigile.
11)Käesoleva paragrahvi lõikes 1 nimetatud vara Arengufondi poolt sihtasutusele või riigile üleandmine ei ole käsitletav Arengufondi likvideerimisjaotise maksmisena või muu sarnase väljamaksena tulumaksuseaduse tähenduses ja seda ei maksustata tulumaksuga.
12)Arengufondi seiretegevusega seotud vara antakse tasuta üle Riigikogu Kantseleile, kui Arengufondi nõukogu ei otsusta likvideerimisprotsessi käigus teisiti. Seiretegevusega seotud vara Riigikogu Kantselei omandisse andmine kinnitatakse aktiga, mis sõlmitakse Arengufondi ja seiretegevusega seotud vara omandava isiku vahel ühe kuu jooksul nõukogu poolt Arengufondi lõppbilansi kinnitamisest arvates.
§ 16. Arengufondi tegevuse lõpetamise tähtaeg
 Pärast lõppbilansi kinnitamist ja käesoleva seaduse §-s 15 ettenähtud vara üleandmist loetakse Arengufondi tegevus ja tema nõukogu volitused lõppenuks.
4. peatükk Rakendussätted
§ 17. Arenguseire nõukoja esimene koosseis
1)Nõukoja liikmed nimetatakse kahe kuu jooksul käesoleva seaduse jõustumisest arvates.
2)Nõukoja esimese koosoleku kutsub kokku Riigikogu majanduskomisjoni esimees. Esimest koosolekut juhatab kuni esimehe valimiseni nõukoja vanim liige.
§ 18. Muudatused Arengufondile kavandatud rahalistes vahendites
 Vabariigi Valitsusel teha riigieelarve seaduse § 56 lõike 2 punkti 3 alusel 2016. aasta riigieelarves Majandus- ja Kommunikatsiooniministeeriumi valitsemisala vahendites Arengufondile kavandatud toetuse administratiivses ja majandusliku sisu järgi liigenduses järgmised muudatused:
1)eraldada Majandus- ja Kommunikatsiooniministeeriumile 50 000 eurot nutika spetsialiseerumise seire finantseerimiseks;
2)eraldada Riigikogu Kantseleile 200 000 eurot arenguseire tegevuse finantseerimiseks.
Kinnisasja omandamise kitsendamise seadus
§ 1. Seaduse reguleerimisala
1)Käesolev seadus sätestab avalikust huvist tulenevad maatulundusmaa sihtotstarbega kinnisasja ning riigi julgeoleku kaalutlustest lähtuvad kinnisasja omandamise kitsendused. Avalik huvi käesoleva seaduse tähenduses on eelkõige põllumajandus- ja metsamaad sisaldava maatulundusmaa sihtotstarbega kinnisasja sihtotstarbelise ja jätkusuutliku majandamise edendamine.
2)Põllumajandusmaa käesoleva seaduse tähenduses on maatulundusmaa sihtotstarbega kinnisasja või selle osa kõlvikulises koosseisus olev haritava maa või loodusliku rohumaa või mõlema nimetatud maa kõlvik.
3)Metsamaa käesoleva seaduse tähenduses on maatulundusmaa sihtotstarbega kinnisasja või selle osa kõlvikulises koosseisus olev metsamaa kõlvik.
4)Omandatava kinnisasja kõlvikuline koosseis tehakse kindlaks maakatastri andmete alusel.
5)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Seaduse kohaldamisala
1)Käesolevat seadust ei kohaldata kinnisasja omandamise korral:
1)maareformi seaduse alusel;
2)kui omandaja on Eesti riik, Eesti kohaliku omavalitsuse üksus, muu Eestis loodud avalik-õiguslik juriidiline isik või maapiirkonna ettevõtluse toetamiseks asutatud riigi sihtasutus;
3)kui kaasomanik omandab kinnisasja mõttelise osa teiselt kaasomanikult;
4)abikaasade või registreeritud elukaaslaste ühisomandisse, kui vähemalt ühele abikaasadest või registreeritud elukaaslastest käesolevas seaduses sätestatud kitsendusi ei kohaldata;
5)võõrandaja abikaasa, registreeritud elukaaslase, alaneja või üleneja sugulase poolt;
6)pärimise teel;
7)kui kinnisasi omandatakse juriidiliste isikute ühinemise või jagunemise teel.
2)Kinnisasja omandamisega on käesolevas seaduses võrdsustatud kinnisasja mõttelise osa omandamine, kui kinnisasi tervikuna vastab käesoleva seaduse § 4 lõigetes 3–5 sätestatud nõuetele või asub käesoleva seaduse § 10 lõikes 1 nimetatud maa-alal.
3)Käesoleva seaduse §-des 5 ja 10 on kinnisasja omandamisega võrdsustatud hoonestusõiguse omandamine, kinnisasja koormamine kasutusvaldusega rohkem kui kümneks aastaks või tähtajatult ning kinnisasja koormamine hoonestusõigusega. Käesolevat lõiget ei kohaldata, kui hoonestusõiguse omandab kinnisasja omanik või kui kinnisasi koormatakse kasutusvaldusega või hoonestusõigusega kinnisasja omaniku kasuks.
4)Käesolevat seadust ei kohaldata korteriomandi ja korterihoonestusõiguse omandamise korral ning kinnisasja koormamise korral korterihoonestusõigusega.
§ 3. Kitsendusi rikkuva tehingu tühisus
1)Käesolevas seaduses sätestatud kinnisasja omandamise kitsendusi rikkuv tehing on tühine.
2)Maatulundusmaa sihtotstarbega kinnisasja omandamise kitsendusi rikkuva tehingu korral taotleb kinnisasja asukohajärgne kohaliku omavalitsuse üksus (edaspidi kohaliku omavalitsuse üksus)kinnistusraamatu kande parandamist ja vaidluse korral pöördub kohtusse tehingu tühisuse tuvastamiseks. Kohaliku omavalitsuse üksuse täidetava riikliku ülesande kulud hüvitatakse valla- ja linnavalitsusele riigieelarvest.
3)Riigi julgeoleku kaalutlustest lähtuva kinnisasja omandamise kitsendusi rikkuva tehingu korral taotleb valdkonna eest vastutav minister kinnistusraamatu kande parandamist ja vaidluse korral pöördub kohtusse tehingu tühisuse tuvastamiseks.
2. peatükk Maatulundusmaa sihtotstarbega kinnisasja omandamise kitsendused
§ 4. Põllumajandus- ja metsamaad sisaldava kinnisasja omandamine lepinguriigi isiku poolt
1)Eesti või teise Euroopa Majanduspiirkonna lepinguriigi või Majandusliku Koostöö ja Arengu Organisatsiooni liikmesriigi (edaspidi koos lepinguriik)kodanikul on õigus omandada põllumajandus- ja metsamaad sisaldav kinnisasi ilma kitsendusteta.
2)Juriidilisel isikul, kelle asukoht on lepinguriigis (edaspidi lepinguriigi juriidiline isik), on õigus omandada põllumajandusmaad, metsamaad või põllumajandus- ja metsamaad kokku vähem kui kümme hektarit sisaldav kinnisasi ilma kitsendusteta.
3)Lepinguriigi juriidilisel isikul on õigus omandada põllumajandusmaad kümme hektarit või rohkem sisaldav kinnisasi, kui ta on kinnisasja omandamise tehingu tegemise aastale vahetult eelnenud kolm aastat tegelenud Euroopa Liidu toimimise lepingu I lisas loetletud põllumajandustoodete, välja arvatud kalatoodete ja puuvilla (edaspidi põllumajandustoode)tootmisega.
4)Lepinguriigi juriidilisel isikul on õigus omandada metsamaad kümme hektarit või rohkem sisaldav kinnisasi, kui ta on kinnisasja omandamise tehingu tegemise aastale vahetult eelnenud kolm aastat tegelenud metsa majandamisega metsaseaduse tähenduses (edaspidi metsa majandamine)või põllumajandustoodete tootmisega.
5)Lepinguriigi juriidilisel isikul on õigus omandada kinnisasi, mis sisaldab põllumajandusmaad vähem kui kümme hektarit ja metsamaad vähem kui kümme hektarit, kuid põllumajandus- ja metsamaad kokku kümme hektarit või rohkem, kui ta on kinnisasja omandamise tehingu tegemise aastale vahetult eelnenud kolm aastat tegelenud põllumajandustoodete tootmise või metsa majandamisega.
6)Kui lepinguriigi juriidiline isik ei vasta käesoleva paragrahvi lõigetes 3–5 sätestatud nõuetele, võib ta omandada põllumajandusmaad, metsamaad või põllumajandus- ja metsamaad kokku kümme hektarit või rohkem sisaldava kinnisasja üksnes omandatava kinnisasja asukohajärgse kohaliku omavalitsuse üksuse volikogu (edaspidi volikogu)loal.
§ 5. Põllumajandus- ja metsamaad sisaldava kinnisasja omandamine kolmanda riigi isiku poolt
1)Kolmanda riigi kodanikul on õigus omandada põllumajandus- ja metsamaad sisaldav kinnisasi üksnes volikogu loal, kui ta on vahetult enne loa taotlemist elanud Eestis püsivalt vähemalt kuus kuud või kui ta on loa taotlemise aastale vahetult eelnenud aasta tegelenud Eestis füüsilisest isikust ettevõtjana:
1)põllumajandustoodete tootmisega, kui omandatav kinnisasi sisaldab põllumajandusmaad, või
2)metsa majandamisega või põllumajandustoodete tootmisega, kui omandatav kinnisasi sisaldab metsamaad või nii põllumajandus- kui ka metsamaad.
2)Kolmanda riigi kodanik käesoleva seaduse tähenduses on füüsiline isik, kes ei ole lepinguriigi kodanik.
3)Kolmanda riigi juriidilisel isikul on õigus omandada põllumajandusmaad sisaldav kinnisasi üksnes volikogu loal, kui ta on loa taotlemise aastale vahetult eelnenud aasta tegelenud Eestis põllumajandustoodete tootmisega ning kui tema filiaal on kantud Eesti äriregistrisse.
4)Kolmanda riigi juriidilisel isikul on õigus omandada metsamaad sisaldav kinnisasi üksnes volikogu loal, kui ta on loa taotlemise aastale vahetult eelnenud aasta tegelenud Eestis metsa majandamisega või põllumajandustoodete tootmisega ning kui tema filiaal on kantud Eesti äriregistrisse.
5)Kolmanda riigi juriidilisel isikul on õigus omandada nii põllumajandus- kui ka metsamaad sisaldav kinnisasi üksnes volikogu loal, kui ta on loa taotlemise aastale vahetult eelnenud aasta tegelenud Eestis põllumajandustoodete tootmise või metsa majandamisega ning kui tema filiaal on kantud Eesti äriregistrisse.
6)Kolmanda riigi juriidiline isik käesoleva seaduse tähenduses on juriidiline isik, kelle asukoht ei ole lepinguriigis.
§ 6. Põllumajandus- ja metsamaad sisaldava kinnisasja omandamise loa taotlemine
1)Käesoleva seaduse § 4 lõikes 6 või § 5 lõikes 1 või lõigetes 3–5 nimetatud isik (edaspidi taotleja)esitab kohaliku omavalitsuse üksusele vormikohase taotluse põllumajandus- ja metsamaad sisaldava kinnisasja omandamise loa saamiseks (edaspidi käesolevas peatükis loataotlus)ning kinnisasja sihtotstarbelise kasutamise tegevuskava (edaspidi tegevuskava).
2)Avalikke funktsioone täitev eraõiguslik juriidiline isik, kes soovib omandada kinnisasja avalike funktsioonide täitmiseks, ei pea loa taotlemisel esitama tegevuskava. Nimetatud isik näitab loataotlusel, milliste avalike funktsioonide täitmiseks ta soovib kinnisasja omandada ning põhjendab avalikku huvi loa andmiseks.
3)Loataotluse vormi kehtestab valdkonna eest vastutav minister määrusega.
4)Tegevuskavas annab taotleja ülevaate vähemalt viie aasta kavandatavate tegevuste kohta ning kinnitab, et omandatavat kinnisasja hakatakse kasutama vastavalt selle sihtotstarbele efektiivselt, jätkusuutlikult ja sihipäraselt. Tegevuskavaga koos esitab taotleja dokumendid, mis tõendavad, et tegevuskavas kirjeldatud tegevuste elluviimiseks on piisavalt vahendeid, sealhulgas finantsvahendeid.
5)Käesoleva seaduse § 4 lõikes 6 nimetatud isik võib tegevuskavas kavandada omandatava kinnisasja teisele isikule kasutada andmise, esitades kohaliku omavalitsuse üksusele teise isiku kinnituse, mis tõendab, et viimane on tegelenud Eestis loa taotlemise aastale vahetult eelnenud kolm aastat:
1)põllumajandustoodete tootmisega, kui kasutusele võetav kinnisasi sisaldab põllumajandusmaad, või
2)metsa majandamisega või põllumajandustoodete tootmisega, kui kasutusele võetav kinnisasi sisaldab metsamaad või nii põllumajandus- kui ka metsamaad.
6)Käesoleva seaduse § 4 lõikes 6 nimetatud isik ei pea tegevuskavas tõendama käesoleva paragrahvi lõikes 4 nimetatud vahendite olemasolu, kui ta kavandab tegevuskavas anda omandatava maa vähemalt viieks aastaks kasutada teisele isikule käesoleva paragrahvi lõike 5 kohaselt.
7)Kolmanda riigi isik ei saa tegevuskavas kavandada omandatava kinnisasja teisele isikule kasutada andmist.
§ 7. Põllumajandus- ja metsamaad sisaldava kinnisasja omandamise loataotluse menetlemine
1)Loataotluse saamise korral kontrollib kohaliku omavalitsuse üksus taotleja, loataotluse ja tegevuskava nõuetekohasust ning ettenähtud dokumentide olemasolu.
2)Kui taotleja ei ole esitanud kõiki ettenähtud dokumente või esitatud dokumendid ei võimalda tuvastada loa andmiseks vajalikke asjaolusid, määrab kohaliku omavalitsuse üksus taotlejale tähtaja puuduste kõrvaldamiseks. Kui taotleja ei ole kõrvaldanud puudusi määratud tähtaja jooksul, võib kohaliku omavalitsuse üksus jätta loataotluse läbi vaatamata.
3)Kohaliku omavalitsuse üksus jätab loataotluse läbi vaatamata ja tagastab selle taotlejale, kui:
1)kolmanda riigi isiku suhtes ei ole täidetud käesoleva seaduse § 5 lõikes 1 või lõigetes 3–5 sätestatud nõuded;
2)käesoleva seaduse § 6 lõigetes 4 ja 5 sätestatud nõuded ei ole täidetud;
3)kolmanda riigi isik kavandab tegevuskavas anda omandatava kinnisasja kasutada teisele isikule.
4)Volikogu võib teha kinnisasja omandamise loa andmisest keeldumise otsuse, kui:
1)taotleja või loataotlus ei vasta käesolevas seaduses sätestatud nõuetele;
2)loa andmine on vastuolus avaliku huviga käesoleva seaduse tähenduses ja puudub muu ülekaalukas avalik huvi;
3)loa andmine takistab kohaliku omavalitsuse üksusel täita talle seadusega antud ülesandeid.
5)Volikogu teeb kinnisasja omandamise loa andmise otsuse või loa andmisest keeldumise otsuse 45 päeva jooksul kohaliku omavalitsuse üksusele loataotluse esitamisest arvates.
§ 8. Põllumajandus- ja metsamaad sisaldava kinnisasja omandamise loataotluse menetlemine
§ 9. Põllumajandus- ja metsamaad sisaldava kinnisasja omandamise nõuetele vastavuse kontrollimine
1)Käesoleva seaduse § 4 lõigetes 3–5 sätestatud nõuetele vastavust ning § 4 lõikes 6 või § 5 lõikes 1 või lõigetes 3–5 nimetatud loa olemasolu kinnisasja võõrandamise korral kontrollib notar, kohtutäitur, pankrotihaldur või kinnisasja asukohajärgne kohaliku omavalitsuse üksus.
2)Käesoleva seaduse § 4 lõigetes 3–5 sätestatud nõuetele vastavuse kontrollimiseks esitab isik notarile, kohtutäiturile, pankrotihaldurile või kohaliku omavalitsuse üksusele lepinguriigi juriidilise isiku asukohajärgse riigi pädeva asutuse väljastatud dokumendi, mis tõendab isiku vastavust nimetatud nõuetele.
3)Isik, kes on käesoleva seaduse § 4 lõigetes 3–5 või § 5 lõikes 1 või lõigetes 3–5 sätestatud nõuete kohaselt tegelenud Eestis põllumajandustoodete tootmisega või metsa majandamisega, esitab notarile, kohtutäiturile, pankrotihaldurile või kinnisasja asukohajärgse kohaliku omavalitsuse üksusele selle kohta Maksu- ja Tolliameti tõendi.
3. peatükk Kinnisasja omandamise riigikaitselised kitsendused
§ 10. Riigikaitselised kitsendused
1)Füüsilisel isikul, kes ei ole Euroopa Majanduspiirkonna lepinguriigi või Suurbritannia ja Põhja-Iiri Ühendkuningriigi kodanik, või juriidilisel isikul, kelle asukoht ei ole Euroopa Majanduspiirkonna lepinguriigis või Suurbritannia ja Põhja-Iiri Ühendkuningriigis, on keelatud omandada kinnisasja järgmistel maa-aladel või maa-alade suuruse või nime muutumise korral nende 1999. aasta 31. detsembri seisuga eksisteerinud piirides:
1)meresaared, välja arvatud Saare- ja Hiiumaa, Muhu ning Vormsi;
2)Ida-Virumaa: Narva, Narva-Jõesuu ja Sillamäe linn, Alajõe, Iisaku, Illuka, Toila ja Vaivara vald;
3)Tartumaa: Meeksi ja Piirissaare vald;
4)Põlvamaa: Mikitamäe, Orava, Räpina ja Värska vald;
5)Võrumaa: Meremäe, Misso ja Vastseliina vald.
2)Riiklikult olulise põhjuse korral võib Vabariigi Valitsus korraldusega anda käesoleva paragrahvi lõikes 1 nimetatud isikule loa omandada kinnisasi samas lõikes nimetatud maa-aladel.
4. peatükk Rakendussätted
§ 11. Seaduse rakendamine
1)Senikehtinud kinnisasja omandamise kitsendamise seaduse alusel esitatud kinnisasja omandamise loa taotluse suhtes kohaldatakse käesolevas seaduses sätestatud nõudeid ning seda menetletakse käesolevas seaduses sätestatud alusel ja korras.
2)Käesoleva seaduse jõustumise ajal kehtiv kinnisasja omandamise luba, mis on antud senikehtinud kinnisasja omandamise kitsendamise seaduse alusel, kehtib kuni kehtetuks tunnistamiseni, kehtivusaja lõppemiseni või sellega antud õiguse lõpliku realiseerimiseni.
3)Loataotlus, mis esitati enne 2018. aasta 1. jaanuari kinnisasja asukohajärgsele maavanemale, kuid mille menetlust ei ole maavanem lõpetanud, edastab maavanem koos haldusmenetluse käigus kogutud muude dokumentidega hiljemalt 2017. aasta 31. detsembril kohaliku omavalitsuse üksusele. Kohaliku omavalitsuse üksus viib loamenetluse läbi käesoleva seaduse § 7 kohaselt.
§ 12. Seaduse kehtetuks tunnistamine
Vereseadus1
§ 1. Seaduse reguleerimisala
1)Käesolev seadus kehtestab doonori ja retsipiendi tervise kaitse eesmärgil inimvere (edaspidi veri)käitlemise nõuded ning vere käitlemise korralduse.
2)Seadus reguleerib vere käitlemise rahastamist ning käesolevas seaduses ja selle alusel kehtestatud õigusaktides esitatud nõuete üle riikliku ja haldusjärelevalve teostamist.
3)Käesolevas seaduses ettenähtud haldusmenetlusele kohaldatakse haldusmenetluse seadust, arvestades käesolevast seadusest tulenevaid erisusi.
§ 2. Verepreparaat
1)Verepreparaat on verest valmistatud või toodetud ning nõuetekohaselt pakendatud ja märgistatud ravim, mis sisaldab üht või mitut vere koostisosa. Verepreparaadid on täisveri, verekomponendid ja plasmaderivaadid. Verepreparaatidele kohaldatakse ravimiseadust, arvestades käesolevast seadusest tulenevaid erisusi.
2)Täisveri on verepreparaat, mis sisaldab kõiki vere koostisosi ning verd hüübimatuks muutvat lahust.
3)Verekomponent on verepreparaat, mis on valmistatud täisverest või kogutud otse doonorilt ning mis sisaldab ühe või mitme doonori vere koostisosi.
4)Plasmaderivaat on verepreparaat, mis on tööstuslikult toodetud paljude doonorite vereplasmast ja sisaldab mõnda kindlat vereplasma koostisosa.
5)Vereülekanne käesoleva seaduse tähenduses on raviprotseduur, mille käigus kantakse retsipiendile üle täisverd või verekomponente.
2. peatükk VERE KÄITLEMINE
§ 3. Vere käitlemine
Vere käitlemine on vere kogumine ning verekomponentide valmistamine, uurimine, säilitamine, väljastamine, kasutamine ja müük.
§ 4. Verekeskus
1)Verekeskuse ülesanne on koguda verd ning valmistada, uurida, säilitada, väljastada ja müüa verekomponente. Verekeskuse eesmärk on tagada, et Eesti tervishoiuteenuse osutajatele oleksid verekomponendid kättesaadavad ööpäev läbi.
2)Verekeskus võib olla eraõiguslik juriidiline isik või valitsusasutuse hallatav riigiasutus, kes tegutseb ravimiseaduse kohaselt väljastatud ravimite tootmise tegevusloa alusel.
§ 5. Verekabinet
1)Verekabineti ülesanne on tellida ja säilitada verekomponente ning väljastada neid haiglasiseselt, teha immunohematoloogilisi uuringuid ning koordineerida ja nõustada vereülekannete raviks kasutamist.
2)Verekabinetil on lubatud koguda verd erakorralistel asjaoludel, kui haiglas ja verekeskuses, kust verekabinet verekomponente tellib, puudub vajalik verevaru ning vereülekande edasilükkamine või tegemata jätmine võib põhjustada abivajaja surma või püsiva tervisekahjustuse.
3)Verekabinet on haigla pidaja struktuuriüksus, kes tegutseb haigla pidajale tervishoiuteenuste korraldamise seaduse kohaselt väljastatud tervishoiuteenuste osutamise tegevusloa alusel.
§ 6. Vere kogumine
1)Verd kogutakse vabatahtlikelt doonoritelt.
2)Verd ei võeta isikult, kes on doonoriks sobivuse hindamiseks tehtavatest uuringutest keeldunud, kelle veri on põetud haiguste või manustatud ravimite tõttu või muul põhjusel vere käitlemiseks kõlbmatu või kui vere loovutamine ohustab isiku tervist.
§ 7. Doonor ja retsipient
1)Doonor on 18–65-aastane teovõimeline isik, kes teiste inimeste ravi otstarbel loovutab vere käitlejale oma verd tasuta.
2)Doonoril on võlaõigusseaduses sätestatud patsiendi õigused ja kohustused.
3)Doonoril on õigus:
1)saada üldist teavet vere käitlemise ja vereülekande kohta;
2)saada teavet vere loovutamisega kaasneda võivatest ohtudest;
3)loobuda vere loovutamisest igal ajal oma soovil;
4)saada teavet oma tervise seisundi, verele teostatud uuringute tulemuste ja loovutatud vere raviks kõlblikkuse kohta;
5)saada tööandjalt vaba aega vere loovutamiseks;
6)isikuandmete salastatusele.
4)Doonoril on kohustus:
1)esitada vere käitlejale oma isikuandmed ja kontaktandmed;
2)avaldada vere käitlejale oma parima arusaama järgi kõik vere loovutamise seisukohast tähtsust omavad andmed ja asjaolud;
3)teavitada vere käitlejat vere loovutamise järgselt teatavaks saanud asjaoludest või vere loovutamise järgselt ilmnenud muutustest oma tervise seisundis, mis võivad mõjutada loovutatud vere ja verekomponentide sobivust raviks;
4)kinnitada oma allkirjaga tema poolt esitatud andmete õigsust.
5)Isiku doonoriks sobivuse kriteeriumid, hindamise tingimused ja korra ning vere loovutamist välistavate või piiravate haiguste ja muude tegurite loetelu kehtestab valdkonna eest vastutav minister määrusega.
6)Retsipient käesoleva seaduse tähenduses on isik, kellele tehakse vereülekanne. Retsipiendil on võlaõigusseaduses sätestatud patsiendi õigused ja kohustused.
7)Retsipient võib väljendada oma tahet vereülekande tegemise suhtes, kinnitades seda digitaalallkirjaga tervise infosüsteemi kaudu.
§ 8. Verekomponentide valmistamine
1)Verekeskuse valmistatud verekomponendid peavad olema kvaliteetsed, retsipiendile ohutud ja kliiniliselt tõhusad.
2)Verekeskuse toodangu kvaliteedi eest vastutav isik on verekeskuse juht.
3)Verekeskuse juht tagab:
1)vere käitlemise vastavuse käesolevas seaduses ja selle alusel kehtestatud õigusaktides sätestatud nõuetele;
2)ravimite tootmise tegevusloa õigeaegse taotlemise ja selles sätestatud nõuete täitmise.
4)Verekeskused ja verekabinetid järgivad oma töös häid tootmistavasid. Valdkonna eest vastutav minister kehtestab kooskõlas Euroopa Liidus kehtivate heade tootmistavadega verekomponentide valmistamise eeskirja määrusega, milles sätestab verepreparaatide tootmisele, personalile, ruumidele ja seadmetele, dokumentatsioonile, vere kogumisele, uurimisele, verekomponentide valmistamisele, märgistamisele, säilitamisele ja väljastamisele, pretensioonide lahendamisele ja verekomponentide tagasikutsumisele esitatavad nõuded.
5)Verekomponentide kvaliteedi nõuded, verekomponentide kvaliteedi kontrollimise ja mikrobioloogiliste uuringute tingimused ja korra kehtestab valdkonna eest vastutav minister määrusega.
§ 9. Vereülekanne
1)Vereülekanne tehakse patsiendi tervise taastamise, tervise seisundi halvenemise ärahoidmise ja haigusest tingitud vaevuste leevendamise eesmärgil.
2)Vereülekande tingimused ja korra kehtestab valdkonna eest vastutav minister määrusega.
§ 10. Vere ja verekomponentide kasutamine teadustöös ja kaubanduslikul eesmärgil
1)Doonori verd ja verekomponente võib teadustöös kasutada doonori kirjalikul nõusolekul.
2)Patsiendilt tema enda raviks eemaldatud verd ja verekomponente võib teadustöös või kaubanduslikul eesmärgil kasutada patsiendi kirjalikul nõusolekul.
§ 11. Verepreparaatide immunohematoloogilised uuringud
1)Patsiendi raviks sobivad doonoriverepreparaadid määratakse kindlaks patsiendi vere ja doonori vere immunohematoloogiliste uuringutega.
2)Immunohematoloogiliste uuringute tegemise tingimused ja korra kehtestab valdkonna eest vastutav minister määrusega.
§ 12. Verevalvsus
1)Verevalvsus on vere käitlemisel tekkinud ohtlikest kõrvalekalletest ning vereülekande ajal või pärast seda täheldatud rasketest kõrvaltoimetest teavitamise ja nende tekkepõhjuste väljaselgitamise kord.
2)Tervishoiuteenuse osutaja teavitab vereülekandejärgsest raskest kõrvaltoimest verekeskust, kellelt verekomponendid telliti. Vereülekandejärgse nakkushaigusekahtluse ning haiguse diagnoosimise korral toimub teavitamine nakkushaiguste ennetamise ja tõrje seaduses sätestatud korras.
3)Verekeskus teavitab talle teatavaks saanud vereülekandejärgsest raskest kõrvaltoimest, vere käitlemisel ilmnenud ohtlikust kõrvalekaldest ja verekomponentide tagasikutsumise algatamisest viivitamata kirjalikult Ravimiametit. Verekeskus teavitab vere käitlemisel ilmnenud ohtlikust kõrvalekaldest ja verekomponentide tagasikutsumise algatamisest ka tervishoiuteenuse osutajat, plasmaderivaatide või uudse ravimi tootjat ja haiglaerandi loa omajat, kes verekeskuselt vereplasmat või verekomponente ostis.
4)Ravimiamet koostab igal aastal talle edastatud info alusel koondaruande vere käitlemise ohtlike kõrvalekallete ning raskete kõrvaltoimete kohta ja edastab selle Sotsiaalministeeriumile, verekeskustele ja asjassepuutuvatele tervishoiuteenuse osutajatele.
5)Verevalvsuse ning verekomponentide tagasikutsumise tingimused ja korra kehtestab valdkonna eest vastutav minister määrusega.
§ 13. Verepreparaatide ohutus
Vere käitlemisel tagatakse verepreparaatide nakkusohutus nakkushaiguste ennetamise ja tõrje seaduse §-s 14 sätestatud korras.
§ 14. Kasutamata verepreparaatide kõrvaldamine
Kasutamata jäänud verepreparaate käsitatakse jäätmetena ja preparaadid kõrvaldatakse jäätmeseaduse kohaselt.
§ 15. Riiklik vereteenistuse infosüsteem
1)Vere kvaliteetse käitlemise ja ravi kvaliteedi tagamise eesmärgil on valdkonna eest vastutaval ministril õigus asutada määrusega riiklik vereteenistuse infosüsteem (edaspidi infosüsteem), mille põhimääruses kehtestatakse:
1)volitatud töötleja ja tema ülesanded;
2)kogutavate andmete koosseis ja andmekogusse kandmise kord;
3)andmetele juurdepääsu ja andmete väljastamise kord;
4)andmeandjate loetelu ja nendelt saadavad andmed, kui andmeid saadakse teistest andmekogudest;
5)andmete säilitamise täpsem kord ja tingimused ning säilitustähtajad;
6)muud korraldusküsimused.
2)Infosüsteemi vastutav töötleja on Sotsiaalministeerium.
§ 15^1. Vere käitlemise andmete säilitamine
 Käesoleva seaduse tähenduses tuleb vere käitlemise ohutuse ja verevalvsuse tagamiseks säilitada andmeid alates andmete tekkimisest järgmiselt:
1)vere käitlemise täieliku jälgitavuse tagamiseks vajalikke andmeid 30 aastat;
2)isiku doonoriks sobivuse hindamise käigus kogutud andmeid 15 aastat, välja arvatud vere loovutamise alalise piirangu kehtestamise aluseks olevad andmed, mida säilitatakse kuni kehtiva doonorluse ea lõpuni;
3)doonori immunohematoloogiliste ja nakkusuuringutega seotud andmeid 15 aastat, välja arvatud vere loovutamise alalise piirangu kehtestamise aluseks olevad andmed ja uuringutulemused ning doonori veregrupi ning veregrupisüsteemide fenotüüpide ja molekulaardiagnostika uuringutulemused, mida säilitatakse kuni kehtiva doonorluse ea lõpuni;
4)verekaarti, transfusiooniprotokolli ja transfusioonijärgse reaktsiooni protokolli tervishoiuteenuste korraldamise seaduse §-s 4^2  sätestatud tingimustel ja korras;
5)doonori vereloovutuste kohta peetakse arvestust isiku doonoriks sobivuse ea lõpuni.
3. peatükk IMMUNOHEMATOLOOGILISTE UURINGUTE REFERENTLABOR
§ 16. Immunohematoloogiliste uuringute referentlabor
Immunohematoloogiliste uuringute referentlabor (edaspidi referentlabor)on labor, kes osutab referentteenust, sealhulgas määrab kliiniliselt olulistes veregruppide süsteemides antigeene ja antikehi ning juhendab metoodiliselt Eestis tegutsevaid teisi selle valdkonna laboreid. Referentlabori eesmärk on tagada immunohematoloogiliste uuringute kvaliteet.
§ 17. Referentlabori ülesanded
Referentteenuse osutamisel täidab referentlabor järgmisi ülesandeid:
1)koordineerib, suunab ja kontrollib asjaomaste laborite diagnostikat;
2)määrab kliiniliselt olulistes veregruppide süsteemides antigeene ja antikehi;
3)rakendab rutiindiagnostikat immunohematoloogia valdkonnas;
4)valdab ja rakendab referentmeetodeid;
5)valmistab referentmaterjali ja -paneele;
6)juurutab uusi diagnostikameetodeid ja kogub infot erinevate uute meetodite kohta ning võrdleb neid tõhususe seisukohast;
7)korraldab erialanõustamist ja -õpet ning osaleb teadustöös;
8)osaleb immunohematoloogia valdkonnas tehtud analüüside rahvusvahelises kvaliteedikontrollis.
§ 18. Referentteenuse osutamise korraldamine
Referentteenuse osutamist korraldab Sotsiaalministeerium. Referentteenuse osutamiseks sõlmib valdkonna eest vastutav minister verekeskusega, millel on käesoleva seaduse nõuetele vastav referentlabor, viieaastase tähtajaga halduslepingu, lähtudes halduskoostöö seaduses sätestatud tingimustest.
4. peatükk VERE KÄITLEMISE RAHASTAMINE
§ 19. Vere käitlemise rahastamine
1)Referentlabori tegevuskulud kaetakse Sotsiaalministeeriumi kaudu riigieelarvest.
2)Tervishoiuteenuse osutajale hüvitab verekomponentide ostmise kulud Tervisekassa ravikindlustuse seaduse alusel.
5. peatükk RIIKLIK JA HALDUSJÄRELEVALVE
§ 20. Vere käitlemise üle riikliku ja haldusjärelevalve teostajad
1)Järelevalvet vere käitlemise üle teostavad Ravimiamet ja Terviseamet.
2)Ravimiamet kontrollib, kas verd käitlevad verekeskused järgivad käesolevas seaduses ja selle alusel kehtestatud õigusaktides sätestatud nõudeid.
3)Terviseamet kontrollib, kas verekabinetid järgivad käesolevas seaduses ja selle alusel kehtestatud õigusaktides sätestatud nõudeid, mida kohaldatakse verekomponentide tellimisele, säilitamisele, haiglasisesele väljastamisele, immunohematoloogilistele uuringutele ja vereülekannete raviks kasutamisele ning erakorralistel asjaoludel vere kogumisele.
§ 20^1. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 32, 49 ja 50 sätestatud riikliku järelevalve erimeetmeid korrakaitseseaduses sätestatud alusel ja korras.
§ 21. Haldusjärelevalvet teostava ametiisiku õigused ja kohustused
1)Haldusjärelevalvet teostaval ametiisikul on oma ülesannete täitmiseks õigus:
1)siseneda kontrollitava isiku juuresolekul tema tegevuskohta, seejuures vajadusel ka ette teatamata;
2)tutvuda vere käitlemisega;
3)võtta vajadusel kontrolliks proove ja analüüse;
4)tutvuda vere käitlemist käsitlevate dokumentidega või nende koopiatega ning saada nendest ärakirju;
5)saada kontrollitava isiku juhtorganitelt seletusi;
6)teha kontrollitavale isikule ettepanekuid tegevuse parandamiseks;
7)teha oma pädevuse piires ettekirjutusi käesolevas seaduses ja selle alusel kehtestatud õigusaktides sätestatud nõuete rikkumise lõpetamiseks ja rikkumisega tekitatud tagajärgede kõrvaldamiseks või muude toimingute tegemiseks.
2)Haldusjärelevalvet käesolevas seaduses ja selle alusel kehtestatud õigusaktides sätestatud nõuete täitmise üle teostatakse vähemalt kord kahe aasta jooksul.
3)Haldusjärelevalvet teostav ametiisik esitab enne tööülesande täitmisele asumist ametitõendi.
§ 22. Ettekirjutus
§ 23. Ettekirjutuse vaidlustamine
6. peatükk VASTUTUS
7. peatükk RAKENDUSSÄTTED
§ 27. Euroopa Komisjoni teavitamine
Sotsiaalministeerium peab Euroopa Komisjoni teavitama:
1)vabatahtlikku tasuta doonorlust edendavatest meetmetest iga kolme aasta järel käesoleva seaduse jõustumisest arvates;
2)vere käitlemisega seotud meetmetest, sealhulgas järelevalvemeetmetest 2006. aasta 31. detsembriks ja edaspidi iga kolme aasta järel.
§ 28. Heade tootmistavade rakendamine
Verekeskused ja verekabinetid peavad viima vere käitlemise vastavusse käesoleva seaduse § 8 lõike 4 alusel sätestatud nõuetega hiljemalt 2006. aasta 1. jaanuariks.
Notari distsiplinaarvastutuse seadus
§ 1. Seaduse ülesanne
Käesoleva seadusega sätestatakse notari, notari asendaja ja notarikandidaadi distsiplinaarvastutuse alused ning distsiplinaarmenetluse ja aukohtumenetluse kord.
2. peatükk NOTARI DISTSIPLINAARVASTUTUS
§ 2. Notari distsiplinaarsüüteod
1)Notari distsiplinaarsüüteod on:
1)ametikohustuste süüline täitmata jätmine või mittenõuetekohane täitmine, sealhulgas eksimine selgelt sätestatud ja üheselt mõistetava õigusnormi vastu seaduse rakendamisel või notari tasumääradele mittevastava tasu võtmine;
2)vääritu tegu, s.o. süüline tegu, mis on vastuolus üldtunnustatud kõlblusnormidega või diskrediteerib notariametit, sõltumata sellest, kas niisugune tegu pandi toime ametikohustuste täitmisel või mitte.
2)Notari suhtes ei saa algatada distsiplinaarmenetlust seoses tema tegutsemisega vahekohtunikuna, välja arvatud käesoleva paragrahvi lõike 1 punktis 2 sätestatud juhul.
§ 3. Distsiplinaarkaristused
Notarile määratavad distsiplinaarkaristused on:
1)noomitus;
2)rahatrahv;
3)ametist tagandamine.
§ 4. Distsiplinaarkaristuse määramise õigus
Notarile distsiplinaarkaristuse määramise õigus on Justiitsministeeriumil ja Notarite Koja aukohtul (edaspidi aukohus). Käesoleva seaduse § 3 lõike 1 punktis 3 sätestatud distsiplinaarkaristuse määramise õigus on üksnes valdkonna eest vastutaval ministril.
§ 5. Distsiplinaarmenetluse ja aukohtumenetluse algatamine
1)Distsiplinaarmenetluse ja aukohtumenetluse algatamise aluseks on notari ametitegevuse järelevalve tulemused, Notarite Koja eestseisuse ettepanek, isiku kaebus või muu dokument või teade, mis annab alust arvata, et notar on toime pannud distsiplinaarsüüteo. Distsiplinaarmenetluse või aukohtumenetluse algatamise aluseks olevate asjaolude kohta nõuab Justiitsministeerium või aukohus notarilt kirjaliku seletuse.
2)Distsiplinaarmenetluse algatab Justiitsministeerium. Aukohtumenetluse algatab aukohus. Distsiplinaarmenetlus või aukohtumenetlus algatatakse kahe kuu jooksul arvates päevast, kui saadi teada distsiplinaarsüüteo tunnustest. Notarit, kelle suhtes distsiplinaarmenetlus või aukohtumenetlus algatati, teavitatakse menetluse algatamisest viivitamata.
3)Justiitsministeerium võib anda notari suhtes algatatud distsiplinaarasja aukohtule lahendada. Justiitsministeeriumi poolt kaebuse edastamine aukohtule algatab aukohtumenetluse.
4)Distsiplinaarmenetlust ja aukohtumenetlust samas asjas paralleelselt läbi ei viida. Kui Justiitsministeerium on algatanud notari suhtes distsiplinaarmenetluse ja aukohus samas asjas aukohtumenetluse, siis hiljem algatatud menetlus lõpetatakse.
5)Kui aukohus esitab valdkonna eest vastutavale ministrile ettepaneku notari ametist tagandamise otsustamiseks, ei pea Justiitsministeerium algatama distsiplinaarmenetlust ning võib aukohtu poolt edastatud süüteo tuvastamise asjaolude ja esitatud ettepaneku alusel teha otsuse notari ametist tagandamise või tagandamata jätmise kohta. Kui aukohus ei ole distsiplinaarmenetluse käigus piisavalt tõendeid kogunud, võib Justiitsministeerium ise täiendavaid tõendeid koguda või saata distsiplinaarasja tagasi aukohtule täiendavate tõendite kogumiseks.
§ 6. Distsiplinaarsüüteo tuvastamise komisjon
§ 6^1. Distsiplinaarasja menetlus
§ 6^2. Komisjoni ettepanek
§ 6^3. Aukohtumenetlus
1)Aukohtumenetlus on notarile kohustuslik.
2)Notaril on õigus tutvuda asja materjalidega, anda aukohtule seletusi, esitada vastuväiteid, põhjendusi ja kaalutlusi kõigi aukohtumenetluses tekkinud küsimuste kohta, esitada taandust aukohtu liikme või protokollija vastu, kui asjaolud tekitavad kahtlust tema erapooletuses, esitada taotlusi ja tõendeid ning võtta osa tõendite vaatlusest ja uurimisest, esitada istungile kutsutud isikutele küsimusi ning saada aukohtu otsuse ärakiri. Kui notar jätab mõjuva põhjuseta aukohtu istungile ilmumata, võib asja arutada tema osavõtuta.
3)Aukohus võib asja lahendada kirjalikus menetluses, kui notar ei ole taotlenud asja arutamist suulises menetluses.
4)Aukohus nõuab asja arutamisel asjaosalistelt selgitusi. Aukohus on kohustatud välja selgitama menetletavas asjas olulised asjaolud ja vajaduse korral koguma selleks tõendeid omal algatusel. Aukohtu nõudel on notar kohustatud esitama aukohtule enda käsutuses olevad tõendid. Aukohus võib taotleda halduskohtult abi tõendite kogumiseks või nende tagamiseks. Halduskohus lahendab aukohtu taotluse halduskohtumenetluse seadustiku haldustoiminguks loa andmise sätete järgi määrusega.
5)Aukohtu täpsem töökord sätestatakse Notarite Koja põhikirjas. Aukohtumenetlusele kohaldatakse haldusmenetluse seaduses sätestatut ulatuses, mida käesolev seadus ja Notarite Koja põhikiri ei reguleeri.
§ 7. Otsus distsiplinaarsüüteoasjas
1)Distsiplinaarsüüteoasi lahendatakse põhjendatud otsusega kuue kuu jooksul arvates selle algatamisest. Aukohus teeb põhjendatud otsuse ka juhul, kui distsiplinaarsüütegu ei tuvastata. Mõjuval põhjusel võib distsiplinaarsüüteoasja arutamise kestust pikendada kuni kolme kuu võrra. Distsiplinaarsüüteoasja menetlemise aja hulka ei arvestata aega, millal distsiplinaarsüüteoasja ei ole võimalik arutada asjaolude tõttu, mis olenevad isikust, kelle suhtes distsiplinaarmenetlus või aukohtumenetlus on algatatud.
2)Kui aukohus on tuvastanud sellise distsiplinaarsüüteo toimepanemise, mille eest on kohane karistus ametist tagandamine, teeb aukohus valdkonna eest vastutavale ministrile ettepaneku notari ametist tagandamiseks. Aukohus lisab ettepanekule aukohtumenetluse käigus kogutud materjalid.
3)Distsiplinaarsüüteoasjas karistuse määramise otsus tehakse pärast otsuse vaidlustamistähtaja möödumist teatavaks Notarite Koja veebilehel.
§ 7^1. Distsiplinaarkaristuse määramise tähtajad
1)Distsiplinaarsüüteo eest võib distsiplinaarkaristuse määrata kolme aasta jooksul distsiplinaarsüüteo toimepanemisest arvates.
2)Distsiplinaarsüüteo aegumine peatub distsiplinaarasja menetluse ajal, sealhulgas menetluse ajal kohtus, samuti apellatsioon- ja kassatsioonkaebuse esitamise tähtajal.
3)Kui kohus tühistab määratud distsiplinaarkaristuse distsiplinaarsüüteole mittevastavuse tõttu, võib uut distsiplinaarmenetlust algatamata määrata uue karistuse ühe kuu jooksul kohtuotsuse jõustumisest arvates.
§ 7^2. Otsuse vaidlustamine
1)Distsiplinaarsüüteoasjas tehtud otsuse peale võib huvitatud isik esitada kaebuse halduskohtule 30 päeva jooksul otsuse kättesaamisest arvates.
2)Justiitsministeerium võib esitada aukohtu otsuse peale halduskohtule protesti 30 päeva jooksul aukohtu otsuse kättesaamisest arvates.
3)Aukohus edastab oma otsuse viivitamata Justiitsministeeriumile. Justiitsministeeriumil on õigus nõuda aukohtumenetluse asjades tutvumiseks ka muid aukohtumenetluse dokumente.
§ 8. Noomitus
1)Otsus noomituse määramise kohta toimetatakse kätte kolme päeva jooksul selle allkirjastamisest arvates notarile, kellele noomitus on määratud.
2)Noomituse määramine tehakse teatavaks kõikidele notaritele.
§ 9. Rahatrahv
1)Rahatrahv määratakse suuruses kuni 16 000 eurot.
2)Rahatrahv tuleb tasuda kolme kuu jooksul arvates selle määramisest. Kui rahatrahvi määrab Justiitsministeerium, kantakse see riigituludesse. Kui rahatrahvi määrab aukohus, kantakse see Notarite Koja tuludesse.
3)Justiitsministeerium või aukohus võib rahatrahvi määramise otsuses ette näha, et trahv tasutakse osade kaupa teatud tähtpäevadel kuni ühe aasta jooksul.
4)Aukohtu otsus distsiplinaarkaristusena määratud rahatrahvi kohta on täitedokumendiks täitemenetluse seadustiku § 2 lõike 1 punkti 21 tähenduses.
§ 10. Ametist tagandamine
1)Notar võidakse ametist tagandada raske distsiplinaarsüüteo eest, milleks on tahtlikult toimepandud süütegu või süütegu, mille on notar toime pannud ajal, mil tal oli kustumata või kustutamata distsiplinaarkaristus, või vääritu tegu, mis teeb notarina töötamise võimatuks.
2)Enne notari ametist tagandamist kuulab valdkonna eest vastutav minister ära notari selgitused ning Notarite Koja seisukoha.
§ 10^1. Materjalide suunamine Notarite Kojale
Notari distsiplinaarsüüteo tuvastamisel võib Justiitsministeerium jätta distsiplinaarkaristuse määramata ning suunata selle asemel asja materjalid Notarite Kojale meetmete võtmiseks, kui tegemist on distsiplinaarsüüteoga, mille sisuks on eksimus, mille puhul ei ole välja kujunenud ühtset õiguspraktikat või mis on levinud paljude notarite tegevuses. Distsiplinaarkaristuse määramata jätmisel võtab Justiitsministeerium arvesse distsiplinaarsüüteo toime pannud notari süü vormi.
§ 11. Distsiplinaarsüüteo aegumine
1)Distsiplinaarkaristust ei või määrata, kui distsiplinaarsüütegu on aegunud.
2)Distsiplinaarsüütegu aegub kolme aasta möödumisel selle toimepanemisest.
3)Distsiplinaarsüüteo aegumine peatub distsiplinaarasja menetluse ajal, sealhulgas menetluse ajal kohtus, samuti apellatsioon- ja kassatsioonkaebuse esitamise tähtajal.
4)Vaatamata distsiplinaarsüüteo aegumisele võib distsiplinaarasja menetleda ja teha otsuse distsiplinaarsüüteo tuvastamise või puudumise kohta.
§ 12. Ühe süüteo eest mitme distsiplinaarkaristuse määramise keeld
1)Ühe süüteo eest võib määrata ainult ühe distsiplinaarkaristuse.
2)Süüteo jätkumine pärast distsiplinaarkaristuse määramist on uus süütegu ja selle eest võib notarile määrata distsiplinaarkaristuse.
§ 13. Distsiplinaarkaristuse ühitamine haldus-, kriminaal- või materiaalse vastutusega
Notari võtmine haldus-, kriminaal- või materiaalsele vastutusele ei takista sama teo eest distsiplinaarkaristuse määramist.
§ 14. Distsiplinaarkaristuse kustumine
Distsiplinaarkaristus on kustunud, kui notarile ei ole kolme aasta jooksul karistuse määramise päevast arvates määratud uut distsiplinaarkaristust.
§ 15. Distsiplinaarkaristuse kustutamine
Valdkonna eest vastutav minister, kuulanud ära Notarite Koja arvamuse, võib distsiplinaarkaristuse kustutada ennetähtaegselt.
§ 15^1. Vaidlustamine
§ 17. Kaebuse kohtus läbivaatamine
1)Kui notarit on karistatud ebaseaduslikult või karistus ei vasta süüteo raskusele ja selle toimepanemise asjaoludele või süüteole eelnevale notari käitumisele, tühistab kohus määratud distsiplinaarkaristuse.
2)Kui kohus on tühistanud notari ametist tagandamise kui toimepandud distsiplinaarsüüteo raskusele mittevastava, ei ole notaril õigust nõuda hüvitist saamata jäänud sissetuleku eest.
§ 18. Notari omal soovil ametist vabastamine
Kui notari suhtes on algatatud distsiplinaarmenetlus või aukohtumenetlus, ei vabastata teda omal soovil ametist enne, kui distsiplinaarmenetlus on lõpetatud.
3. peatükk NOTARI ASENDAJA DISTSIPLINAARVASTUTUS
§ 19. Notari asendaja vastutus
1)Notariaadiseaduse § 21 lõigetes 1 ja 2 nimetatud isikud vastutavad asendajana toimepandud distsiplinaarsüüteo eest käesoleva seaduse §-des 2–18 sätestatud alusel ja korras.
2)Notariaadiseaduse § 21 lõigetes 1 ja 2 nimetatud isikute suhtes käesoleva seaduse § 3 punktis 3 ja §-s 10 nimetatud distsiplinaarkaristuse kohaldamisel kaotab isik õiguse olla notari asendaja.
3)Notariaadiseaduse § 21 lõigetes 1 ja 2 nimetatud isikutele määrab käesoleva seaduse § 3 punktis 3 ja §-s 10 nimetatud distsiplinaarkaristuse Notarite Koda.
§ 20. Notarit asendava notarikandidaadi vastutus
1)Notarikandidaat, kes on nimetatud notari asendajaks, vastutab notari asendajana toimepandud distsiplinaarsüüteo eest käesoleva seaduse §-des 2, 4-7, 11-17 sätestatud alusel ja korras.
2)Notarit asendavale notarikandidaadile võib määrata notari asendajana toimepandud distsiplinaarsüüteo eest ühe käesoleva seaduse §-s 22 näidatud distsiplinaarkaristuse.
4. peatükk NOTARIKANDIDAADI DISTSIPLINAARVASTUTUS
§ 21. Notarikandidaadi distsiplinaarsüüteod
Notarikandidaadi distsiplinaarsüüteod on:
1)kandidaaditeenistuse kohustuste süüline täitmata jätmine või mittenõuetekohane täitmine;
2)vääritu tegu, s.o. süüline tegu, mis on vastuolus üldtunnustatud kõlblusnormidega või diskrediteerib notariametit, sõltumata sellest, kas niisugune tegu pandi toime kandidaaditeenistuse kohustuste täitmisel või mitte.
§ 22. Distsiplinaarkaristused
Notarikandidaadile määratavad distsiplinaarkaristused on:
1)noomitus;
2)rahatrahv mitte üle kandidaadi 10-kordse päevapalga;
3)kandidaaditeenistuse lõpetamine.
§ 24. Distsiplinaarmenetluse kord
1)Käesoleva seaduse §-s 21 nimetatud süütegusid menetleb aukohus.
2)Aukohus menetleb notarikandidaadi distsiplinaarsüütegu avaliku teenistuja distsiplinaarmenetluse korra kohaselt, arvestades notariaadiseaduses sätestatud erisusi.
3)Distsiplinaarasja võib algatada, menetleda ja karistuse määrata ka ajal, kui kandidaaditeenistus on peatunud.
4)Kandidaaditeenistuse lõpetamise otsustab Notarite Koda, kuulanud ära notarikandidaadi selgitused.
5. peatükk RAKENDUSSÄTTED
§ 25. Notari distsiplinaarsüüteo tuvastamise komisjoni liikmete valimine
1)Notari distsiplinaarsüüteo tuvastamise komisjonis osalevad kohtunikud valitakse esimesel, pärast 2006. aasta 1. jaanuari toimuval kohtunike täiskogul. Kuni selle ajani osalevad komisjonis kaks valdkonna eest vastutava ministri nimetatud liiget.
2)Enne 2006. aasta 1. jaanuari notari distsiplinaarsüüteo tuvastamise komisjonis osalemiseks valitud notarite volitused kestavad viis aastat. Hiljemalt 2006. aasta 15. jaanuaril korraldab Notarite Koja esimees liisuheitmise komisjonis notarite osalemise järjekorra määramiseks ning teatab tulemused Justiitsministeeriumile.
Vabariigi Presidendi töökorra seadus
§ 1. Seaduse reguleerimisala
Käesolev seadus sätestab Eesti Vabariigi põhiseadusest (edaspidi põhiseadus)tulenevate Vabariigi Presidendi volituste tekkimise ja lõppemise ning Vabariigi Presidendi ametiülesannete täitmise korralduse.
§ 2. Vabariigi President
1)Vabariigi President on Eesti riigipea.
2)Vabariigi President on isik, kes on valitud Vabariigi Presidendiks Vabariigi Presidendi valimise seaduses ettenähtud korras.
3)Käesolevat seadust kohaldatakse asjakohaste erisustega ka Riigikogu esimehele Vabariigi Presidendi ülesannetes.
2. peatükk VABARIIGI PRESIDENDI VOLITUSED
§ 3. Vabariigi Presidendi ametisseastumine
1)Vabariigi Presidendi ametiaeg on viis aastat ja algab ametisseastumise päevast.
2)Vabariigi President annab ametisse astudes Riigikogu ees vastavalt põhiseaduse §-le 81 ametivande.
3)Vabariigi President kirjutab alla ametivande tekstile, mida tema ametivolituste ajal hoitakse Riigikogu Kantseleis ja pärast ametivolituste lõppemist Rahvusarhiivis.
4)Vabariigi Presidendi valimise korral järjestikku teiseks ametiajaks astub ta ametisse käesolevas paragrahvis määratud korras.
§ 4. Vabariigi Presidendi volituste peatumine
1)Vabariigi Presidendi volitused peatuvad, kui:
1)ta on ajutiselt võimetu täitma oma ülesandeid;
2)ta on võetud kriminaalvastutusele vastavalt Vabariigi Presidendi ja Vabariigi Valitsuse liikme kohtulikule vastutusele võtmise korra seadusele;
3)ta on tunnistatud kestvalt võimetuks täitma oma ülesandeid.
2)Vabariigi Presidendi volituste peatumise korral lähevad need ajutiselt üle Riigikogu esimehele, kes hakkab täitma Vabariigi Presidendi ülesandeid.
§ 5. Vabariigi Presidendi ajutine võimetus täita oma ülesandeid
1)Kui Vabariigi President on haiguse või muu takistuse tõttu ajutiselt võimetu täitma oma ülesandeid, teeb ta Riigikogu esimehele selle kohta kirjaliku avalduse, milles nimetab põhjuse.
2)Kui Vabariigi President on võimetu käesoleva paragrahvi lõikes 1 nimetatud avaldust esitama või tema asukoht on üle 48 tunni teadmata, teeb seda õiguskantsler.
3)Vabariigi Presidendi volitused lähevad käesoleva paragrahvi lõigetes 1 ja 2 nimetatud juhtudel Riigikogu esimehele üle avalduse saamisest.
§ 6. Vabariigi Presidendi volituste peatumine kriminaalvastutusele võtmisel
1)Vabariigi Presidendi volitused peatuvad Riigikogu otsusest anda nõusolek Vabariigi Presidendi kriminaalvastutusele võtmiseks.
2)Vabariigi Presidendi volituste taastumise aluseks on tema suhtes õigeksmõistev kohtuotsus või tema kriminaalasja lõpetamine.
§ 7. Vabariigi Presidendi ametivolituste taastumine
Kui Vabariigi Presidendi volituste peatumise aluseks olnud asjaolu on ära langenud, taastuvad volitused alates Vabariigi Presidendi otsusest asuda täitma oma ülesandeid.
§ 8. Vabariigi Presidendi volituste korraline lõppemine
1)Vabariigi Presidendi volitused lõpevad korraliselt, kui ametisse astub järgmine Vabariigi President.
2)Vastavalt põhiseaduse §-le 131 ei valita Vabariigi Presidenti ega lõpe tema volitused erakorralise ega sõjaseisukorra ajal, välja arvatud kestva võimetuse korral oma ülesandeid täita.
§ 9. Vabariigi Presidendi volituste ennetähtaegne lõppemine
Vabariigi Presidendi volitused lõpevad enne tähtaega, kui:
1)ta astub ametist tagasi;
2)ta sureb;
3)jõustub teda süüdi mõistev kohtuotsus.
§ 10. Vabariigi Presidendi tagasiastumine
1)Ametist tagasiastumiseks esitab Vabariigi President Riigikogu esimehele põhjendatud kirjaliku avalduse.
2)Vabariigi President teeb avalduse ametist tagasiastumise kohta Riigikogu esimesel istungil samal või järgmisel nädalal pärast käesoleva paragrahvi lõikes 1 nimetatud avalduse esitamist.
3)Vabariigi Presidendi volitused lõpevad, kui ta on ametist tagasiastumise teatavaks teinud Riigikogu istungil. Kui Vabariigi President ei ole võimeline Riigikogu ees esinema, teeb seda Riigikogu esimees.
§ 11. Vabariigi Presidendi kestev võimetus täita oma ülesandeid
1)Vabariigi Presidendi kestev võimetus on tema tervisest tulenev ilmne võimetus täita oma ülesandeid.
2)Käesoleva paragrahvi lõikes 1 toodud asjaolu esinemisel esitab õiguskantsler Riigikohtule põhjendatud taotluse tunnistada oma otsusega Vabariigi President kestvalt võimetuks täitma oma ülesandeid.
3)Riigikohtu üldkogu vaatab taotluse läbi ja teeb otsuse viivitamata.
4)Riigikohtu otsus, millega Vabariigi President tunnistatakse kestvalt võimetuks täitma oma ülesandeid, jõustub väljakuulutamise päeval.
5)Vabariigi Presidendi volitused peatuvad Riigikohtu otsuse jõustumisel ja Riigikogu esimees täidab ajutiselt Vabariigi Presidendi ülesandeid kuni järgmise Vabariigi Presidendi ametisseastumiseni.
§ 12. Riigikogu esimees Vabariigi Presidendi ülesannetes
1)Riigikogu esimehe volitused Riigikogu liikmena peatuvad ajaks, mil ta täidab Vabariigi Presidendi ülesandeid.
2)Kui Riigikogu esimees täidab Vabariigi Presidendi ülesandeid ja tema volitused Riigikogu liikmena lõpevad seoses uue Riigikogu valimisega, täidab ta Vabariigi Presidendi ülesandeid uue Riigikogu esimehe valimiseni.
3)Riigikogu esimehel Vabariigi Presidendi ülesannetes ei ole õigust kuulutada välja Riigikogu erakorralisi valimisi ega keelduda seadusi välja kuulutamast Riigikohtu nõusolekuta. Nõusoleku saamiseks esitab Riigikogu esimees Riigikohtule põhjendatud kirjaliku avalduse.
4)Riigikohus otsustab Vabariigi Presidendi ülesannetes Riigikogu esimehele nõusoleku andmise põhiseaduslikkuse järelevalve kohtumenetluse seaduses sätestatud korras.
3. peatükk VABARIIGI PRESIDENDI ÕIGUSAKTID
§ 13. Vabariigi Presidendi õigusaktid
1)Vabariigi Presidendi õigusaktid on seadlus, otsus ja käskkiri.
2)Vabariigi Presidendi õigusaktide täitmist korraldab Vabariigi Valitsus vastavalt põhiseaduse § 87 punktile 3.
3)Vabariigi Presidendi õigusaktid avaldatakse Riigi Teatajas.
4)Seadus avaldatakse koos viitega Vabariigi Presidendi otsusele seaduse väljakuulutamise kohta.
5)Vabariigi Presidendi otsust süüdimõistetu armuandmispalve läbivaatamise kohta Riigi Teatajas ei avaldata.
6)Käesoleva paragrahvi lõigetes 4 ja 5 nimetatud otsused avaldatakse Vabariigi Presidendi Kantselei dokumendiregistris.
§ 14. Vabariigi Presidendi seadlus
1)Vabariigi Presidendi seadlus on seaduse jõuga õigustloov akt.
2)Kui Riigikogu ei saa kokku tulla ja on ilmnenud edasilükkamatu riiklik vajadus, võib Vabariigi President anda seadlusi, mis kannavad Riigikogu esimehe ja peaministri kaasallkirja.
3)Vabariigi Presidendi seadlusega ei saa kehtestada, muuta ega tühistada põhiseaduse §-s 110 nimetatud seadusi.
4)Vabariigi Presidendi õigustloovate aktide üle teostab järelevalvet õiguskantsler.
§ 15. Seadluse kaasallkirjad
1)Enda allkirjastatud seadluse teksti edastab Vabariigi President Riigikogu esimehele kaasallkirja saamiseks. Riigikogu esimees otsustab kaasallkirja andmise seadluse kättesaamisest 24 tunni jooksul ja edastab seadluse teksti viivitamata peaministrile. Peaminister otsustab kaasallkirja andmise 24 tunni jooksul ja edastab seadluse teksti viivitamata Vabariigi Presidendile.
2)Kui seadluse algatab Riigikogu esimees, edastab ta oma kaasallkirjaga seadluse teksti peaministrile. Peaminister otsustab kaasallkirja andmise 24 tunni jooksul ja edastab seadluse teksti viivitamata Vabariigi Presidendile.
3)Kui seadluse algatab peaminister, edastab ta oma kaasallkirjaga seadluse teksti Riigikogu esimehele. Riigikogu esimees otsustab kaasallkirja andmise 24 tunni jooksul ja edastab seadluse teksti viivitamata Vabariigi Presidendile.
4)Riigikogu esimees ja peaminister teavitavad teineteist kaasallkirja andmisest või sellest keeldumisest ning teatavad sellest viivitamata Vabariigi Presidendile. Kaasallkirja andmisest keeldumise korral lisatakse tagastatavale seadlusele kirjalik keeldumise põhjendus.
§ 16. Vabariigi Presidendi seadluse jõustumine
Vabariigi Presidendi seadlus jõustub Riigi Teatajas avaldamise päevale järgneval päeval, kui seadluses eneses ei ole sätestatud teist tähtaega.
§ 17. Vabariigi Presidendi seadluse kehtivus
Vabariigi President esitab seadluse või seadlused Riigikogule selle kokkutuleku päeval. Riigikogu võtab vastavalt põhiseaduse § 109 lõikele 2 viivitamata vastu seaduse Vabariigi Presidendi seadluse või seadluste kinnitamise või tühistamise kohta.
§ 18. Vabariigi Presidendi otsus ja käskkiri
1)Vabariigi Presidendi otsus ja käskkiri on üksikaktid.
2)Vabariigi President võtab oma põhiseaduslike ülesannete täitmiseks vastu otsuseid.
3)Riigikaitse kõrgeima juhina ja Vabariigi Presidendi Kantselei tegevuse korraldamiseks annab Vabariigi President käskkirju.
4)Vabariigi Presidendi otsused ja käskkirjad jõustuvad nende allakirjutamisega, kui nendes enestes ei sätestata teist tähtaega.
4. peatükk AMETISSENIMETAMISED JA AMETIST VABASTAMISED
§ 19. Ametissenimetamise ja ametist vabastamise kord
1)Vabariigi President nimetab ametisse ja vabastab ametist Eesti Panga nõukogu ettepanekul Eesti Panga presidendi vastava ettepaneku saamisest 30 tööpäeva jooksul.
3)Vabariigi President nimetab Riigikohtu ettepanekul kohtunikud vastava ettepaneku saamisest 30 tööpäeva jooksul.
4)Vabariigi President võib keelduda käesolevas paragrahvis nimetatud isikuid ametisse nimetamast, kui see on vastuolus seadusega või riigi huvidega.
§ 20. Ametissenimetamiseks esitamine
1)Vabariigi President teeb Riigikogule ettepaneku Riigikohtu esimehe, Eesti Panga nõukogu esimehe, riigikontrolöri ja õiguskantsleri ametisse nimetamiseks põhiseaduse § 78 punkti 11 kohaselt.
2)Käesoleva paragrahvi lõikes 1 nimetatud ametiisiku volituste tähtaegse lõppemise korral teeb Vabariigi President ametissenimetamise ettepaneku Riigikogule hiljemalt 30 tööpäeva enne vastava ametiisiku volituste tähtaegset lõppemist.
3)Käesoleva paragrahvi lõikes 1 nimetatud ametiisiku volituste ennetähtaegse lõppemise korral teeb Vabariigi President ametissenimetamise ettepaneku Riigikogule nelja kuu jooksul, alates vastava ametiisiku volituste ennetähtaegsest lõppemisest.
5. peatükk VABARIIGI PRESIDENDI KANTSELEI
§ 21. Vabariigi Presidendi Kantselei
1)Vabariigi Presidendi juures on Vabariigi Presidendi Kantselei.
2)Vabariigi Presidendi Kantselei on riigi ametiasutus, mis täidab seadustest tulenevaid ülesandeid ja Vabariigi Presidendi antud ülesandeid.
3)Vabariigi Presidendi Kantselei asukoht on Tallinn.
4)Vabariigi Presidendi Kantselei kulud kaetakse riigieelarvest.
5)Vabariigi Presidendi Kantselei registreeritakse riigi- ja kohaliku omavalitsuse asutuste riiklikus registris selle registri põhimääruses sätestatud korras.
§ 22. Vabariigi Presidendi Kantselei ülesanded ja struktuur
1)Vabariigi Presidendi Kantselei:
1)korraldab Vabariigi Presidendi asjaajamist ja tehnilist teenindamist;
2)korraldab Vabariigi Presidendi suhtlemist teiste ametiasutustega;
3)teavitab Vabariigi Presidenti sise- ja välispoliitilistest probleemidest;
4)nõustab Vabariigi Presidenti ametiülesannete täitmisega seotud küsimustes;
5)valmistab ette Vabariigi Presidendi õigusaktide eelnõusid;
6)korraldab Vabariigi Presidendi välissuhtlemist;
7)korraldab Riigikaitse Nõukogu asjaajamist;
8)korraldab Vabariigi Presidendi ja tema abikaasa ametihüvede rakendamist;
9)korraldab Vabariigi Presidendi Kantselei ja Vabariigi Presidendi arhiivi;
10)teenindab Vabariigi Presidendi nõuandvaid komisjone ja nõukogusid.
2)Vabariigi Presidendi Kantselei koosseisu kuuluvad osakonnad ja muud struktuuriüksused vastavalt Vabariigi Presidendi Kantselei põhimäärusele.
3)Vabariigi Presidendi Kantselei teenistujad valmistavad Vabariigi Presidendile esitamiseks ette Vabariigi Presidendi nimele tulnud ametliku kirjavahetuse.
4)Vabariigi President võib moodustada nõuandva õigusega komisjone ja nõukogusid, mille ülesanded ning töökorra ta ise määrab.
5)Oma ülesannete täitmiseks on Vabariigi Presidendi Kantseleil õigus saada asjaomaseid dokumente ja teavet teistelt riigi ja kohaliku omavalitsuse ametiasutustelt.
§ 23. Vabariigi Presidendi Kantselei direktor
1)Vabariigi Presidendi Kantseleid juhib Vabariigi Presidendi Kantselei põhimääruses sätestatud korras direktor.
2)Vabariigi Presidendi Kantselei direktori nimetab ametisse ja vabastab ametist Vabariigi President.
2^1)Vabariigi Presidendi Kantselei direktor vabastatakse teenistusest, kui Vabariigi Presidendi hinnangul tema koostöö direktoriga ei laabu. Vabariigi Presidendi Kantselei direktorit ei tohi teenistusest vabastada koostöö mittelaabumise tõttu enne kuue kuu möödumist Vabariigi Presidendi ja direktori koos töötamise algusest.
2^2)Teenistusest vabastamise korral käesoleva paragrahvi lõikes 2^1  sätestatud alusel makstakse Vabariigi Presidendi Kantselei direktorile hüvitisena kuue kuu ametipalk.
3)Vabariigi Presidendi Kantselei direktor nimetab ametisse ja vabastab ametist Vabariigi Presidendi Kantselei teenistujad.
4)Avaliku teenistuse seaduse § 33 alusel ametniku Vabariigi Presidendi nõunikuks üleviimise korral ei tohi üleviimise tähtaeg ületada Vabariigi Presidendi volituste aega.
§ 24. Vabariigi Presidendi Kantselei põhimäärus
1)Vabariigi Presidendi Kantselei tegevuse korraldus on määratud Vabariigi Presidendi Kantselei põhimäärusega.
2)Vabariigi Presidendi Kantselei põhimääruse kinnitab Vabariigi President käskkirjaga direktori ettepanekul.
3)Vabariigi Presidendi Kantselei põhimäärus peab sisaldama:
1)ülesanded;
2)juhtimise korralduse;
3)struktuuri ja struktuuriüksuste põhiülesanded;
4)muud Vabariigi Presidendi Kantselei ülesannete täitmiseks vajalikud sätted.
6. peatükk RAKENDUSSÄTTED
Töötajate usaldusisiku seadus1
§ 1. Seaduse reguleerimisala
1)Käesolev seadus reguleerib töötajate usaldusisiku (edaspidi usaldusisik)tegevust teda volitanud töötajate ja ametnike (edaspidi töötaja)esindamisel suhetes tööandjaga ja töötajatega.
2)Käesoleva seaduse tähenduses on tööandjaks avalikus teenistuses riigi- või kohaliku omavalitsuse üksuse asutus.
§ 2. Usaldusisik
1)Usaldusisik on tööandja töötaja, kelle on valinud tööandja töötajate üldkoosolek (edaspidi üldkoosolek)oma esindajaks seadusest tulenevate ülesannete täitmisel suhetes tööandjaga.
2)Usaldusisikut käsitletakse töötajate esindajana Eesti Vabariigi töölepingu seaduse tähenduses.
§ 3. Usaldusisiku esindusõigus
Mitme usaldusisiku korral võib iga usaldusisik esindada töötajaid kõigi seadusest tulenevate ülesannete täitmisel, kui üldkoosolek ei ole otsustanud, et usaldusisikud või mõned neist võivad töötajaid esindada ühiselt.
§ 4. Usaldusisiku ja tööandja koostöö
Usaldusisik ja tööandja peavad tegema koostööd vastastikuse usalduse alusel ja heas usus, võttes arvesse töötajate ja tööandja õigusi, kohustusi ja huve.
2. peatükk USALDUSISIKU VALIMINE JA VOLITUSED
§ 5. Üldkoosoleku kokkukutsumine
1)Üldkoosoleku võib kokku kutsuda:
1)tööandja juures tegutsev ametiühing,
2)enamus tööandja juures töötavatest ametiühingu liikmetest, kui ametiühing ei ole loodud tööandja juures või
3)vähemalt 10 protsenti tööandja töötajatest.
2)Üldkoosoleku kokkukutsuja teatab töötajatele üldkoosoleku kokkukutsumise põhjusest ja toimumise ajast vähemalt kaks nädalat ette.
§ 6. Üldkoosoleku otsustusvõime
Üldkoosolek on otsustusvõimeline, kui sellel osalevad vähemalt pooled tööandja töötajatest.
§ 7. Usaldusisiku valimine ja tagasikutsumine
1)Üldkoosolek otsustab usaldusisiku valimise ja tagasikutsumise tingimused ning korra.
2)Usaldusisiku valimise ja tagasikutsumise tingimused ning kord peavad tagama kõigile töötajatele võimaluse osaleda usaldusisiku valimisel ja tagasikutsumisel.
3)Usaldusisik valitakse salajasel hääletusel. Usaldusisiku kandidaate võivad esitada kõik töötajad ja tööandja juures tegutsev ametiühing.
4)Üldkoosolek võib kokkuleppel tööandjaga valida mitu usaldusisikut.
5)Usaldusisikud võivad endi hulgast valida peausaldusisiku, kes korraldab usaldusisikute tegevust.
6)Üldkoosolek teatab tööandjale viivitamatult kirjalikult või kirjalikku taasesitamist võimaldavas vormis usaldusisiku valimisest ja tema volituste kestusest ning usaldusisiku tagasikutsumisest.
7)Üldkoosolek teatab tööandjale kirjalikult või kirjalikku taasesitamist võimaldavas vormis usaldusisikute õigusest töötajaid ühiselt esindada.
§ 8. Usaldusisiku volituse kestus
1)Usaldusisiku volitused kehtivad kolm aastat, kui üldkoosolek ei ole otsustanud teisiti.
2)Ettevõtte üleminekul kehtivad usaldusisiku volitused nende lõppemiseni, kuid mitte kauem kui üks aasta üleminekust arvates.
3)Võlaõigusseaduse §-s 181 sätestatud piiranguid usaldusisiku volituste üleminekul ei kohaldata.
3. peatükk USALDUSISIKU ÕIGUSED JA KOHUSTUSED
§ 9. Usaldusisiku õigused
Usaldusisikul on õigus:
1)tutvuda takistamatult töötingimuste, sealhulgas töökorraldusega;
2)saada tööandjalt oma ülesannete täitmiseks vajalikku teavet ning konsulteerida selle teabe alusel tööandjaga;
4)pidada tööandjaga läbirääkimisi kollektiivlepingu sõlmimiseks kollektiivlepingu seaduses sätestatud tingimustel ja korras, kui tööandja juures ei ole ametiühingut või ei tööta ametiühingusse kuuluvaid töötajaid;
5)esindada töötajaid kollektiivse töötüli lahendamisel kollektiivse töötüli lahendamise seaduses sätestatud tingimustel ja korras, kui tööandja juures ei ole ametiühingut või ei tööta ametiühingusse kuuluvaid töötajaid;
6)teavitada huvitatud ametiühingut ning tööandjate ja ametiühingute liitu või keskliitu tööandjapoolsest töötingimuste rikkumisest;
7)pöörduda saadud teabe konfidentsiaalsusest või teabe andmisest keeldumisest tuleneva vaidluse lahendamiseks töövaidlusi lahendavasse organisse;
8)saada koolitust oma ülesannete täitmiseks käesoleva seaduse §-s 14 sätestatud korras;
9)kaasata oma ülesannete täitmiseks eksperte;
10)kokkuleppel tööandjaga kasutada usaldusisiku ülesannete täitmiseks vajalikke tööandja ruume ja muid vahendeid.
§ 10. Usaldusisiku kohustused
Usaldusisik on kohustatud:
1)osalema informeerimisel ja konsulteerimisel;
2)vahendama teavet tööandjale ja töötajatele;
3)jälgima töötingimuste täitmist ning teatama rikkumisest tööandjale ja vajadusel tööandja tegevuskohajärgsele tööinspektorile;
4)töötaja taotlusel esindama töötajat töövaidluses tööandjaga enne töövaidlusi lahendavasse organisse pöördumist;
5)aitama kaasa töörahu hoidmisele, kui kollektiivlepingu on kollektiivlepingu seaduses sätestatud tingimustel ja korras sõlminud usaldusisik;
6)tegema koostööd ametiühingu usaldusisiku, töökeskkonna voliniku ja töökeskkonna nõukoguga.
§ 11. Usaldusisiku kohustus hoida konfidentsiaalset teavet
1)Usaldusisik ei tohi avaldada kolmandatele isikutele volituste ajal ega pärast volituste lõppemist oma kohustuste täitmisel teatavaks saanud isikuandmeid või tööandja selgelt konfidentsiaalsena antud teavet.
2)Usaldusisik ei tohi kasutada seaduse vastaselt volituste ajal ega pärast volituste lõppemist oma kohustuste täitmisel teatavaks saanud isikuandmeid või tööandja selgelt konfidentsiaalsena antud teavet.
3)Käesoleva paragrahvi lõigetes 1 ja 2 nimetatud kohustusi ei kohaldata usaldusisiku suhtlemisele sama tööandja juures valitud teise usaldusisikuga ja konsulteerimisse kaasatud eksperdiga.
4)Usaldusisik edastab konfidentsiaalsena saadud teabe teisele usaldusisikule või eksperdile selgelt konfidentsiaalsena.
§ 12. Eksperdi kohustus hoida konfidentsiaalset teavet
1)Käesoleva seaduse § 11 lõigetes 1 ja 2 nimetatud kohustustega on seotud konsulteerimisse kaasatud ekspert.
2)Käesoleva seaduse § 11 lõigetes 1 ja 2 nimetatud kohustusi ei kohaldata eksperdi suhtlemisele sama tööandja juures valitud teise usaldusisikuga.
3)Ekspert peab edastama konfidentsiaalsena saadud teabe teisele usaldusisikule selgelt konfidentsiaalsena.
§ 13. Usaldusisiku ülesannete täitmise aeg
1)Usaldusisiku ülesandeid täidab töötaja kokkuleppel tööandjaga tööajal või väljaspool tööaega.
2)Usaldusisiku ülesannete täitmise tingimused ja kord lepitakse kokku tööandja ja usaldusisiku vahel.
3)Tööandja tagab vähemalt ühele usaldusisikule tema ülesannete täitmiseks tööajal:
1)5 kuni 100 töötaja esindamise korral vähemalt 4 tundi töönädalas;
2)101 kuni 300 töötaja esindamise korral vähemalt 8 tundi töönädalas;
3)301 kuni 500 töötaja esindamise korral vähemalt 16 tundi töönädalas;
4)üle 500 töötaja esindamise korral vähemalt 40 tundi töönädalas.
4)Kahe või enama usaldusisiku korral tagab tööandja usaldusisikutele ülesannete täitmiseks aja kahele usaldusisikule ettenähtud ulatuses. Usaldusisikud lepivad kokku aja omavahelise jaotamise.
§ 14. Usaldusisiku koolitus
1)Tööandja võimaldab usaldusisikul osaleda tema ülesannete täitmiseks vajalikul koolitusel mõistlikus ulatuses.
2)Pooled võivad kokku leppida, et koolituse kulud kannab tööandja.
§ 14^1. Tagatis usaldusisiku ülesannete täitmise ja koolituse ajaks
Usaldusisikule säilitatakse tema ülesannete täitmise aja eest vastavalt käesoleva seaduse § 13 lõikele 3 ja koolitusel osalemise aja eest keskmine töötasu.
4. peatükk TÖÖANDJA ÕIGUSED JA KOHUSTUSED TEABE ANDMISEL
§ 15. Tööandja õigused ja kohustused konfidentsiaalse teabe andmisel
1)Konfidentsiaalne on teave, mille tööandja annab usaldusisikule selgelt konfidentsiaalsena.
2)Tööandja peab teabe konfidentsiaalsust põhjendama, kui usaldusisik ei nõustu teabe konfidentsiaalsusega.
§ 16. Teabe andmisest keeldumine
1)Tööandja võib keelduda teabe andmisest, kui selle teabe avalikustamine oluliselt kahjustab või võib kahjustada tööandja tegevust.
2)Teabe andmisest keeldumisel esitab tööandja objektiivsetele kriteeriumitele tugineva põhjenduse, miks teabe avaldamine oluliselt kahjustab või võib kahjustada tööandja tegevust.
3)Tööandja ei või keelduda teabe andmisest töötajate arvu kohta.
5. peatükk INFORMEERIMINE JA KONSULTEERIMINE
§ 17. Informeerimise ja konsulteerimise kohaldamine
1)Tööandja, kelle juures töötab vähemalt 30 töötajat, on kohustatud rakendama käesolevas peatükis sätestatud informeerimist ja konsulteerimist.
2)Käesolevas peatükis sätestatut ei kohaldata informeerimisele ja konsulteerimisele avalikus teenistuses.
§ 18. Töötajate arvu määramine
1)Tööandja määrab töötajate arvu:
1)majandusaasta aruande kinnitamisel;
2)käesoleva seaduse § 20 lõikes 1 nimetatud informeerimise ja konsulteerimise kohustuse tekkimisel.
2)Töötajate arvu määramisel võtab tööandja arvesse kuue kuu keskmise töötajate arvu informeerimise ja konsulteerimise kohustuse tekkimise päevast arvates.
§ 19. Informeerimise ja konsulteerimise mõiste
1)Informeerimine tähendab usaldusisikule või tema puudumisel töötajatele asjakohasel tasandil teabe edastamist, mis võimaldab töötajatel saada õigeaegselt selget ja piisavalt põhjalikku ülevaadet tööandja struktuurist, majanduslikust ja tööhõive olukorrast ning nende võimalikust arengust ja muudest töötajate huve puudutavatest asjaoludest, samuti saada aru olukorra ja muude asjaolude mõjust töötajatele.
2)Konsulteerimine tähendab usaldusisiku või tema puudumisel töötajate ja tööandja vahelist seisukohtade vahetamist ning dialoogi pidamist asjakohasel tasandil, mis võimaldab usaldusisikul või töötajatel avaldada arvamusi ning saada tööandjalt põhjendatud vastuseid avaldatud arvamustele eesmärgiga jõuda kokkuleppele käesoleva seaduse § 20 lõike 1 punktides 2 ja 3 sätestatu osas.
§ 20. Informeerimise ja konsulteerimise sisu
1)Tööandja informeerib ja konsulteerib vähemalt järgmistest töötajaid puudutavatest asjaoludest:
1)tööandja struktuur, töötajate, sealhulgas tööülesandeid renditööna täitvate töötajate koosseis, nende muudatused ja kavandatavad otsused, mis avaldavad olulist mõju tööandja struktuurile ja töötajate koosseisule;
2)kavandatavad otsused, millega tõenäoliselt kaasnevad olulised muudatused töökorralduses;
3)kavandatavad otsused, millega tõenäoliselt kaasnevad olulised muudatused töötajate töölepingulistes suhetes, sealhulgas töösuhete lõpetamine.
2)Tööandja informeerib vastavalt raamatupidamise seadusele koostatud majandusaasta aruandest hiljemalt 14 päeva jooksul pärast majandusaasta aruande kinnitamist.
§ 21. Informeerimise ja konsulteerimise viis
1)Tööandja annab teavet viisil, mis võimaldab teabega põhjalikult tutvuda ja vajaduse korral valmistuda tööandjaga peetavateks konsultatsioonideks. Tööandja annab teavet kirjalikult või kirjalikku taasesitamist võimaldavas vormis, kui poolte vahel ei ole kokku lepitud teisiti.
2)Usaldusisikul või tema puudumisel töötajatel on õigus esitada kirjalik arvamus või teha ettepanek tööandjalt saadud teabe kohta või teatada soovist alustada konsulteerimist 15 tööpäeva jooksul teabe kättesaamisest arvates. Kui tööandja ei arvesta tehtud ettepanekuid, põhjendab ta seda esimesel võimalusel kirjalikult või kirjalikku taasesitamist võimaldavas vormis.
3)Tööandja algatab konsulteerimise seitsme tööpäeva jooksul konsulteerimise sooviavalduse kättesaamisest arvates.
4)Tööandja selgitab konsulteerimisel kavandatavat tegevust ja selle tagajärgi töötajatele. Pooled püüavad jõuda kokkuleppele kavandatavas tegevuses.
5)Usaldusisik või tema puudumisel töötajad võivad konsulteerimisse kaasata eksperte.
6. peatükk RIIKLIK JA HALDUSJÄRELEVALVE
§ 22. Riikliku ja haldusjärelevalve teostamine
1)Riiklikku ja haldusjärelevalvet käesoleva seaduse § 9 punktides 1 ja 2 ning § 13 lõigetes 3 ja 4 sätestatud nõuete täitmise üle teostab Tööinspektsioon.
2)Riiklikku järelevalvet käesoleva seaduse §-des 17, 18 ja 20 sätestatud nõuete täitmise üle teostab Tööinspektsioon.
3)Tööinspektsioon võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30–32 ja 49–51 sätestatud riikliku järelevalve erimeetmeid korrakaitseseaduses sätestatud alusel ja korras.
§ 23. Ettekirjutuse vaidemenetlus
7. peatükk VASTUTUS
§ 24. Informeerimise ja konsulteerimise kohustuse rikkumine
1)Informeerimise või konsulteerimise kohustuse täitmata jätmise eest tööandja, tema juhatuse liikme või muu esindaja poolt, kellele oli vastava kohustuse täitmine delegeeritud, –
karistatakse rahatrahviga kuni 300 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 32 000 eurot.
§ 25. Konfidentsiaalse teabe hoidmise kohustuse rikkumine
Konfidentsiaalse teabe hoidmise kohustuse rikkumise eest usaldusisiku või konsulteerimisse kaasatud eksperdi poolt –
karistatakse rahatrahviga kuni 300 trahviühikut.
§ 26. Menetlus
2)Käesoleva seaduse §-des 24 ja 25 sätestatud väärtegude kohtuväline menetleja on Tööinspektsioon.
8. peatükk SEADUSE RAKENDAMINE
§ 27. Valitud usaldusisikute volituste kehtivus
Valitud usaldusisikute volitused kehtivad kuni nende tähtaja lõppemiseni, kuid mitte kauem kui üks aasta käesoleva seaduse jõustumisest arvates.
§ 31. Töötajate usaldusisiku seaduse kehtetuks tunnistamine
Töötajate usaldusisiku seadus tunnistatakse kehtetuks.
Riigivapi seadus
§ 1. Seaduse reguleerimisala
Käesoleva seadusega kehtestatakse Eesti Vabariigi riigivapi heraldiline kirjeldus ja kuju ning riigivapi kasutamise tingimused ja kord.
§ 2. Riigivapi tähendus
1)Riigivapp on riigi sümbol.
2)Riigivapi kasutamise õigus on riigiasutustel, riigivõimu teostavatel organitel ja isikutel ning käesolevas seaduses sätestatud juhtudel teistel isikutel.
§ 3. Riigivapi heraldiline kirjeldus
1)Riigivapil on kaks kuju: suur riigivapp ja väike riigivapp.
2)Suurel riigivapil on kuldsel kilbil kolm sinist sammuvat otsavaatavat lõvi. Külgedelt ja alt ümbritsevad kilpi kaks kilbi allosas ristuvat kuldset tammeoksa.
3)Väike riigivapp on käesoleva paragrahvi lõikes 2 kirjeldatud vapp ilma tammeoksteta.
§ 4. Riigivapi etalonkujutised
Käesolev seadus kinnitab:
1)Eesti Vabariigi suure riigivapi etalonkujutise koos sinise värvitooni määratlusega rahvusvahelise PANTONE värvitabeli järgi (Lisa 1);
2)Eesti Vabariigi väikese riigivapi etalonkujutise koos sinise värvitooni määratlusega rahvusvahelise PANTONE värvitabeli järgi (Lisa 2);
3)Eesti Vabariigi suure riigivapi graafilise mustvalge etalonkujutise (Lisa 3)ja kontuurlahenduses etalonkujutise (Lisa 5);
4)Eesti Vabariigi väikese riigivapi graafilise mustvalge etalonkujutise (Lisa 4)ja kontuurlahenduses etalonkujutise (Lisa 6).
§ 5. Riigivapi kasutamise viisid
1)Riigivappi kasutatakse käesolevas seaduses ettenähtud juhtudel:
1)kujunduselemendina;
2)turvaelemendina;
3)pitseri elemendina.
2)Riigivappi võib kasutada käesoleva seaduse §-s 4 sätestatud värvilise või mustvalge kujutisena. Musta võib asendada ka muu värv. Kujutise valmistamise materjalist sõltuvalt võib riigivapp olla ka ühevärviline ja reljeefne.
3)Riigivapi kasutamisel kujundus- või turvaelemendina isikut tõendavate dokumentide seaduse alusel väljaantavatel isikut tõendavatel dokumentidel võib kasutada käesoleva paragrahvi lõikes 2 sätestatust erinevat riigivapi stiliseeritud kujutist.
§ 6. Suure riigivapi kasutamine
1)Suurt riigivappi kasutatakse kujundus- või turvaelemendina:
1)seadustel, Riigikogu otsustel, avaldustel, deklaratsioonidel ja pöördumistel, Vabariigi Presidendi seadlustel, otsustel ja käskkirjadel ning tema antavatel teistel dokumentidel ja seda võib kasutada Vabariigi Presidendi poolt väljaantavatel muudel trükistel;
2)Riigikohtu lahenditel;
3)välislepingutega ühinemise ja nende denonsseerimise kirjadel, välislepingute ratifitseerimise kirjadel ja välislepingute kaantel;
4)Eesti Vabariigi erakorraliste ja täievoliliste suursaadikute välissuhtluses kasutatavatel dokumentidel ja kutsetel;
5)seadusega või seaduse alusel Vabariigi Valitsuse määratud juhtudel antavatel isikut ja kodakondsust, perekonnaseisu, haridust, ametit ja elukutset tõendavatel dokumentidel;
6)väärtpaberitel, postimaksevahenditel ja rahamärkidel.
2)Suurt riigivappi kasutatakse kujunduselemendina:
1)Vabariigi Presidendi residentsil, esindusruumides ja liiklusvahendil;
2)Riigikogu ja Vabariigi Valitsuse alalise asukoha hoonetel ning nende asutuste istungisaalides, esindusruumides ja trükistel;
2^1)Vabariigi Presidendi, Riigikogu ja Vabariigi Valitsuse veebilehel;
3)Eesti Vabariigi välisesinduste ja aukonsuli juhitavate konsulaarasutuste asukohta tähistavatel siltidel;
4)Riigikohtu ja kohtute hoonetel, siltidel ja kohtusaalides;
5)perekonnaseisuasutuste saalides;
6)Vabariigi Presidendi lipul ja vimplil;
7)ajalooliste kahepoolsete väeosalippude riigilipu värvidega küljel;
8)kaitseväelaste vormiriietusel ning ametnike ameti- ja vormiriietusel Vabariigi Valitsuse sätestatud juhtudel;
9)kohtunike ja prokuröride ametiriietusel;
10)Riigi Teatajal;
11)riiklikel autasudel ja nende tunnistustel seadusega või seaduse alusel kehtestatud juhtudel;
12)Eesti riigipiiri tähistavatel põhipiirimärkidel ja piiripunktides.
3)Suurt riigivappi kasutatakse pitseri elemendina:
1)riigipitseris;
2)Vabariigi Presidendi pitseris.
§ 7. Väikese riigivapi kasutamine
1)Väikest riigivappi kasutatakse kujundus- või turvaelemendina Riigikogu, peaministri, Vabariigi Valitsuse, Riigikohtu, kohtute, õiguskantsleri, Riigikogu Kantselei, Riigikantselei, Riigikontrolli, Vabariigi Presidendi Kantselei, Eesti Panga, kaitseväe juhataja, ministeeriumide ja muude riigiasutuste või riigivõimu teostavate organite ja isikute väljaantavatel dokumentidel ning seda võib kasutada nende trükistel.
2)Väikest riigivappi kasutatakse kujunduselemendina:
1)käesoleva paragrahvi lõikes 1 loetletud riigiasutuste, riigivõimu teostavate organite ja isikute alalise asukoha hoonetel, siltidel ja embleemidel ning seda võib kasutada muudel esemetel;
2)kaitseväe juhataja ja Eesti mereväe lipul;
3)Eesti rahvusvõistkonna riietusel;
4)väärtpaberitel, postimaksevahenditel ja rahamärkidel;
5)riiklikel autasudel ja nende tunnistustel seadusega või seaduse alusel kehtestatud juhtudel.
3)Väikest riigivappi kasutatakse pitseri elemendina:
1)käesoleva paragrahvi lõikes 1 loetletud riigiasutuste, riigivõimu teostavate organite ja isikute pitseril;
2)kohaliku omavalitsuse riigivapiga pitseril;
3)vandetõlkidel ja vandeadvokaatidel.
4)Kaitseliit kasutab väikest riigivappi enda embleemi osana.
§ 8. Riigivapi vääritul moel kasutamise keeld
Riigivappi ei tohi kasutada vääritul moel.
§ 9. Riigivapi kauba- või teenindusmärgina registreerimise ja kasutamise keeld
1)Kauba- ega teenindusmärgina ei registreerita tähist, mis sisaldab riigivappi.
2)Riigivappi sisaldavat tähist ei tohi kasutada kauba- või teenindusmärgina.
§ 10. Riigipitser
1)Riigipitser on sõõrikujuline. Sõõri läbimõõt on 70 millimeetrit ja selle keskel on suur riigivapp. Sõõri ülemisel äärel on sõnad «Eesti Vabariik».
2)Riigipitserit kasutatakse:
1)erakorralise ja täievolilise suursaadiku ametisse nimetamise volikirjal või tagasikutsumise kirjal ning nende ümbrikutel;
2)konventsiooni ja välislepingu ratifitseerimise või denonsseerimise kirjal.
§ 11. Riigipitsati hoidmine
Riigipitsat on hoiul riigisekretäri juures. Riigipitsati kasutamine protokollitakse.
§ 12. Vabariigi Presidendi pitser
Vabariigi Presidendi pitser on sõõrikujuline. Sõõri läbimõõt on 50 millimeetrit ja selle keskel on suur riigivapp. Sõõri ülemisel äärel on sõnad «Vabariigi President».
§ 13. Vabariigi Presidendi pitsati hoidmine
Vabariigi Presidendi pitsat on hoiul Vabariigi Presidendi juures. Vabariigi Presidendi pitsati kasutamine protokollitakse.
§ 14. Muude riigiasutuste, riigivõimu teostavate organite ja isikute pitserid
1)Riigiasutuste, riigivõimu teostavate organite ja isikute pitserid on sõõrikujulised.
2)Riigikogu, peaministri, Vabariigi Valitsuse, Riigikohtu, õiguskantsleri, Riigikogu Kantselei, Riigikantselei, Riigikontrolli, Vabariigi Presidendi Kantselei, Eesti Panga, kaitseväe juhataja ja ministeeriumide pitseri sõõri läbimõõt on 50 millimeetrit ja selle keskel on väike riigivapp. Sõõri ülemisel äärel on vastava riigiasutuse, riigivõimu teostava organi või isiku nimetus ning tunnus, mis võimaldab seda eristada kehtetuks tunnistatud või tulevikus registreeritavatest sama tekstiga pitseritest.
3)Käesoleva paragrahvi lõikes 2 nimetamata riigiasutuste, riigivõimu teostavate organite või isikute pitseri sõõri läbimõõt on 35 millimeetrit ja selle keskel on väike riigivapp. Sõõri ülemisel äärel on vastava riigiasutuse, riigivõimu teostava organi või isiku nimetus ning tunnus, mis võimaldab seda eristada kehtetuks tunnistatud või tulevikus registreeritavatest sama tekstiga pitseritest.
§ 15. Riigivapiga pitsati kasutamine kohaliku omavalitsuse ning juriidilise ja füüsilise isiku poolt
Kohaliku omavalitsuse organ ning juriidiline isik ja füüsiline isik võivad kasutada väikese riigivapiga pitsatit üksnes neile seadusega või seaduse alusel pandud riiklikku ülesannet täites.
§ 16. Riigivapiga pitsati valdamine
1)Riigiasutusel võib olla üks oma nimetuse ja riigivapiga pitsat.
2)Kui asutuse tööst lähtuvalt on mitmel ametiisikul vaja kasutada asutuse nimetuse ja riigivapiga pitsatit ning selline õigus on sätestatud asutuse põhimääruses või asjaajamiskorras, võib asutusel olla rohkem kui üks asutuse nimetuse ja riigivapiga pitsat.
3)Riigiasutuse allüksusel või ametiisikul võib olla asutuse nimetuse ja allüksuse või ametniku nimega riigivapiga pitsat juhul, kui riigiasutuse allüksus või ametiisik täidab talle seadusega või seaduse alusel Vabariigi Valitsuse või ministri määrusega pandud haldusülesandeid.
§ 17. Riigivapiga pitseri keel
1)Riigivapiga pitseri tekst on eesti keeles.
2)Välissuhtlusega seotud riigiasutuse või -organi pitser võib olla eesti- ja võõrkeelse tekstiga.
§ 18. Riigivapiga pitsatite ning dokumendiplankide registreerimine
1)Enne riigivapiga pitsati kasutuselevõttu registreeritakse see Riigikantseleis.
2)Riigivapiga pitsati registreerimise taotlus vaadatakse läbi Riigikantseleisse saabumisest alates kümne tööpäeva jooksul.
3)Riigivapiga pitsati registreerimisest keeldutakse:
1)kui taotlejal ei ole käesoleva seaduse alusel õigust omada riigivapiga pitsatit;
2)kui pitsat ei ole käesoleva seaduse ja Eesti Vabariigi seaduse «Eesti Vabariigi riigilipu ja riigivapi etalonkujutiste kinnitamise kohta» nõuete kohane.
4)Riigiasutused ja riigivapiga pitsati kasutamisõigust omavad isikud esitavad riigivapiga ja teiste riiklikult tähtsate turvaelementidega dokumentide ning riigivapiga pitserite näidised registreerimiseks riigivapiga ja teiste riiklikult tähtsate turvaelementidega dokumentide plankide ning riigivapiga pitserite näidiste registris (edaspidi ka register). 
5)Registrisse koondatakse riigivapiga ja teiste riiklikult tähtsate turvaelementidega dokumentide ning riigivapiga pitserite kohta käivad andmed.
6)Riigivapiga ja teiste riiklikult tähtsate turvaelementidega dokumentide plankide ning riigivapiga pitserite näidiste registri asutab ja selle põhimääruse kehtestab Vabariigi Valitsus määrusega.
§ 19. Riigivapiga pitsatite kehtetuks tunnistamine
1)Riigivapiga pitsat tunnistatakse pitsati seadusliku valdaja poolt kehtetuks, kui:
1)pitseri tekstis sisalduvad andmed on aegunud;
2)pitsat ei ole seadusliku valdaja valduses ja on oht, et ametiisiku, asutuse või organi pitsatit võidakse kasutada õigusvastaselt, tekitades sellega kahju riigile ja isikute õigustele;
3)asutuse või isiku tegevus lõpetatakse.
2)Riigivapiga pitsati kasutamise lõpetamisest teatatakse Riigikantseleile, kes teeb kolme tööpäeva jooksul registrisse vastava kande.
§ 20. Riigivapiga pitsatite korduvkasutuse keeld
Riigivapiga pitsatit, mille pitser ei erine kehtetuks tunnistatud pitsati pitserist, kasutusele ei võeta.
§ 21. Riigivapiga pitsatite ning dokumendiplankide hoidmine ja hävitamine
1)Riigivapiga pitsateid hoitakse lukustatud tulekindlas hoiuruumis (tulekindlas kapis)ning nende hoidmise eest vastutab asutuse või organi juht ja tema määratud asutuse töötaja või isik, kelle kohta on käesoleva seaduse § 18 lõikes 4 sätestatud riiklikku registrisse kantud vastavad andmed.
2)Riigivapi ja turvaelementidega dokumendiplanke hoitakse nii, et oleks välistatud nende hävimine ja sattumine asutuseväliste isikute kätte ning nende üle peetakse arvestust. Riigivapiga dokumendiplankide hoidmise täpsem kord sätestatakse asutuse asjaajamiskorras.
3)Riigiasutuse, riigivõimu teostava organi või isiku tegevuse lõpetamisel annab lõpetamist korraldav organ riigivapiga pitsati ja dokumendiplangid arhiivi või korraldab nende hävitamise.
4)Rikutud ja kehtetute riigivapiga pitsatite ning dokumendiplankide hävitamise viisi määrab riigiasutuse juht. Hävitamise kohta koostatakse akt.
§ 22. Riigivapi kasutamise korra rikkumine
1)Riigivapi kasutamise korra rikkumise eest –
karistatakse rahatrahviga kuni 100 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 640 eurot.
4)Käesolevas paragrahvis sätestatud väärtegude kohtuväline menetleja on politseiasutus.
§ 23. Üleminekusätted
1)Kasutusel olevad töötõendid võivad sisaldada kujundus- või turvaelemendina suurt riigivappi neile märgitud kasutusaja lõpuni.
2)Andmed olemasolevate riigivapiga pitsatite kohta kantakse riiklikku registrisse 2003. aasta 1. jaanuariks.
3)Pärast 2003. aasta 1. jaanuari on registrisse kandmata riigivapiga pitsatite kasutamine keelatud.
4)Riigivapid, mis on kasutusele võetud Eesti Vabariigi seaduse Eesti Vabariigi riigilipu ja riigivapi etalonkujutiste kinnitamise kohta alusel, kehtivad nende kasutusaja lõpuni.
§ 26. Seaduse rakendamine
Vabariigi Valitsusel ja ministritel tuleb oma kehtivad õigusaktid viia käesoleva seadusega kooskõlla seaduse jõustumise tähtajaks.
Maa hindamise seadus
§ 1. Seaduse ülesanne
Käesolev seadus määrab kindlaks maa hindamise alused ja korra. Hindamise tulemusi kasutatakse tehingute tegemisel, maa korraldamisel, maksustamisel ja erastamisel, õigusvastaselt võõrandatud maa kompenseerimisel ning muudel eesmärkidel.
§ 1^1. Haldusmenetluse seaduse kohaldamine
Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Hindamise objekt
1)Hindamise objektiks on maatükk ilma sellel asuvate ehitiste, kasvava metsa, muude taimede ja päraldisteta. Erakorralisel hindamisel võib hindamise objektiks olla ka maatükk koos selle oluliste osade ja päraldistega.
2)Käesoleva seaduse §-s 10 sätestatud juhul on hindamise objektiks maatükk koos sellel kasvanud metsaga.
§ 3. Hindamise alus, eesmärk, metoodika ja liigid
1)Maa hindamisel lähtutakse kinnisasja hindamise headest tavadest ja rahvusvaheliselt tunnustatud põhimõtetest.
2)Hindamise eesmärgiks on maa hariliku väärtuse leidmine.
3)Hindamisel kasutatakse võrdlus-, tulu- ja kulumeetodit ning nende meetodite kombinatsioone.
4)Maa hindamine jaguneb korraliseks, erakorraliseks ja õigusvastaselt võõrandatud maa hindamiseks.
§ 4. Maa hindaja
1)Maa hindaja (edaspidi hindaja)on isik, kellel on kutseseaduse alusel antud ja kehtiv vara hindaja 7. taseme kutse. Eluotstarbeliste varade hindaja võib olla ka isik, kellel on kutseseaduse alusel antud ja kehtiv kinnisvara hindaja 6. taseme kutse. Õigusaktides sätestatud juhtudel on hindajaks Maa-amet.
1^1)Hindajana võib tegutseda ka välisriigi kutsekvalifikatsiooni omandanud isik, kui tema kutsekvalifikatsiooni on tunnustatud välisriigi kutsekvalifikatsiooni tunnustamise seaduse kohaselt. Välisriigi kutsekvalifikatsiooni tunnustamise seaduse § 7 lõikes 2 sätestatud pädev asutus on Maa-amet.
2)Hindajal on õigus nõuda omanikult või valdajalt ning kõigilt riigi- ja kohaliku omavalitsuse asutustelt maa hindamiseks vajalikke andmeid.
3)Hindaja on kohustatud hoidma temale seoses hindamisega teatavaks saanud ameti- ja ärisaladusi.
2. peatükk KORRALINE HINDAMINE
§ 4^1. Korraline hindamine ja maa maksustamishind
1)Korraline hindamine on andmekogude andmetele tuginev turupõhine maa hindamine, mille tulemusena määratakse igale katastriüksusele maa maksustamishind.
2)Korralist hindamist teeb Maa-amet, kaasates erialaspetsialiste, sealhulgas kutselisi hindajaid.
3)Korraline hindamine toimub igal neljandal aastal.
§ 4^2. Korralisel hindamisel kasutatavad andmed
1)Korralisel hindamisel võetakse aluseks järgmised andmed:
1)tehingute andmed maakatastri tehingute andmebaasis hindamise aasta 30. juuni seisuga;
2)maa omadusi kirjeldavad andmed maakatastri maa väärtuse kaardil;
3)kinnisvaraturu analüüsiks vajalikud andmed.
2)Kui pärast korralist hindamist kantakse maakatastrisse uus katastriüksus või muutuvad käesoleva paragrahvi lõike 1 punktis 2 nimetatud andmed, määratakse katastriüksusele maa maksustamishind muutunud andmete alusel.
§ 4^3. Korralise hindamise metoodika
1)Korralisel hindamisel:
1)analüüsitakse käesoleva seaduse § 4^2  lõikes 1 nimetatud andmeid;
2)rühmitatakse katastriüksused sarnaste tunnuste alusel;
3)rakendatakse igale katastriüksusele vastava rühma või rühmade hindamismudelit ja arvutatakse maa maksustamishind.
2)Maa väärtust mõjutavad tegurid on asukoht, kasutus ja selle piirangud, taristu, pindala, maa kvaliteet ja ehitusõigus.
3)Korralisel hindamisel ei arvestata üüri- ja rendilepingute ega kinnistusraamatusse kantud piiratud asjaõiguste ning märgete mõju maa väärtusele.
4)Korralisel hindamisel ei tehta paikvaatlusi.
5)Valdkonna eest vastutav minister kehtestab määrusega:
1)tehingute arvestamist välistavad tingimused;
2)tehinguandmete kohandamise alused;
3)andmed, mida võib kasutada kinnisvaraturu analüüsil;
4)maa väärtust mõjutavate tegurite arvestamise erisused;
5)piirkonnad, kus arvestatakse ehitusõiguse mõju maa väärtusele;
6)sarnaste tunnustega katastriüksuste rühmade ja hindamismudelite kirjeldused;
7)maa maksustamishinna arvutuskäigus esitatavad andmed;
8)maa maksustamishinna esitamise täpsuse.
§ 4^4. Maa maksustamishindade avalikustamine ja kasutusele võtmine
 Maa maksustamishind koos arvutuskäiguga avalikustatakse maakatastris hiljemalt hindamise aasta 31. oktoobril ja võetakse kasutusele sama aasta 31. detsembril.
§ 5. Korralise hindamise mõiste ja alused
§ 5^1. Korralise hindamise läbiviimine
§ 6. Maatüki maksustamishind
§ 6^1. Maa keskmine väärtus
§ 6^2. Tehnovõrkudealuse maa maksustamishind
§ 7. Maa korralise hindamisega seotud vaidluste lahendamine halduskorras
3. peatükk ERAKORRALINE HINDAMINE
§ 8. Erakorraline hindamine
1)Erakorraline hindamine on hindamise objekti maksumuse kindlaksmääramine tehingu teostamiseks või muul eesmärgil.
2)Erakorralise hindamise korra, sealhulgas kasvava metsa hindamise metoodika, kehtestab Vabariigi Valitsus määrusega.
4)Erakorraline hindamine toimub tellija kulul.
§ 8^1. Tehnovõrgu ja -rajatise ning tee kasutustasu
 Tehnovõrgu ja -rajatise või tee eelduslikuks kasutustasuks määratakse kolm protsenti maa turuväärtusest või maksustamishinnast, kui viimane vastab turuväärtusele. Kasutustasule lisandub kasutusala ulatuses hüvitis maamaksu eest.
§ 8^2. Kinnisasja hariliku väärtuse ja kasutustasu väljaselgitamine
 Kui õigusakti järgi võib kinnisasja hariliku väärtuse või kasutustasu välja selgitada Maa-amet, võib ta selleks alusena kasutada maakatastri tehingute andmebaasi ajakohaste andmete alusel arvutatud maa maksustamishinda.
4. peatükk ÕIGUSVASTASELT VÕÕRANDATUD MAA HINDAMINE
§ 9. Õigusvastaselt võõrandatud maa hindamine
1)Õigusvastaselt võõrandatud maa maksumus määratakse maareformi seaduse § 6 2. lõike alusel mittetagastatava maa kompenseerimiseks ja maareformi seaduse alusel riigile tasumisele kuuluva võla suuruse kindlaksmääramiseks maa tagastamise korral nõudeõigusest suuremas osas.
3)Õigusvastaselt võõrandatud maa maksumus määratakse, lähtudes maa võõrandamisaegsest üldpindalast. Õigusvastaselt võõrandatud kinnistu 1940. aasta üldpind määratakse kinnistusraamatu sissekannete, maksualuste maade nimekirjade või ostu-müügilepingute, kohtuotsuste, kinkelepingute, pärandite vastuvõtudokumentide või muude maa suurust tõendavate dokumentide alusel. Erinevate andmete korral võetakse aluseks kinnistusraamatu sissekanne, selle puudumisel hilisem dokument.
4)Hajaasustusega alal paikneva õigusvastaselt võõrandatud maa maksumuse määramise aluseks on maa asukohajärgse valla üldpinna hektari kaalutud keskmine maksustamishind, arvestamata maa maksustamishinda vähendavaid soodustusi.
5)Tiheasustusega alal paikneva õigusvastaselt võõrandatud maa maksumuse määramise aluseks on maa asukohajärgse hinnatsooni maa maksustamishind elamumaa ruutmeetri kohta, arvestamata maa maksustamishinda vähendavaid soodustusi. Kuni 0,5 ha õigusvastaselt võõrandatud maa maksumus määratakse maa maksustamishinna alusel. Kui õigusvastaselt võõrandatud maa pindala on suurem kui 0,5 ha, korrutatakse ülejäänud õigusvastaselt võõrandatud maa maksumuse määramiseks maa maksustamishind koefitsiendiga 0,1. Kui maa tagastatakse osaliselt, kuid tagastatava maa pindala on väiksem kui 0,5 ha, siis õigusvastaselt võõrandatud maa maksumuse saamiseks määratakse tagastatava maa ja 0,5 ha vahe maksumus maa maksustamishinna alusel ning ülejäänud tagastamata jääva maa maksumuse leidmiseks korrutatakse maa maksustamishind koefitsiendiga 0,1. Kui õigusvastaselt võõrandatud maa tagastatakse osaliselt, kuid tagastatava maa pindala on 0,5 ha või suurem, siis tagastamata jääva maa maksumuse leidmiseks korrutatakse maa maksustamishind koefitsiendiga 0,1. Kui õigusvastaselt võõrandatud maa asub mitmes hinnatsoonis, võetakse maa maksumuse määramisel aluseks selle maatüki kaalutud keskmine maksustamishind.
6)Tiheasustusega aladena käesoleva seaduse tähenduses käsitatakse linnade, alevite ja alevike territooriume ning maavanema poolt kuni 2001. aasta 1. maini seaduse alusel kohaliku omavalitsuse volikogu ettepanekul kinnitatud kompaktse hoonestusega alasid ja määratud tiheasustusega alasid.
7)Kui õigusvastaselt võõrandatud maa paikneb Ida-Petserimaal või Narva jõe tagusel Virumaal, võetakse õigusvastaselt võõrandatud maa maksumuse määramisel Ida-Petserimaa osas aluseks Põlva ja Võru maakondade maa hektari kaalutud keskmine maksustamishind ja Narva jõe taguse Virumaa osas Ida-Viru maakonna kaalutud keskmine maksustamishind. Petseri linnas paikneva maa maksumuse määramisel võetakse aluseks Räpina linna maa kaalutud keskmine maksustamishind ja Jaanilinnas paikneva maa maksumuse määramisel Narva linna maa kaalutud keskmine maksustamishind.
8)Käesoleva paragrahvi 4., 5. ja 7. lõikes märgitud maa maksustamishinnad õigusvastaselt võõrandatud maa maksumuse määramiseks kinnitab Vabariigi Valitsus, lähtudes 1993. aasta korralise hindamise tulemustest.
§ 10. Õigusvastaselt võõrandatud maaga lahutamatult seotud loodusobjektide hindamine
1)Õigusvastaselt võõrandatud maal kasvanud metsa maksumuse kompenseerimiseks liidetakse käesoleva seaduse § 9 4. ja 7. lõikes nimetatud maade maksumusele maa kompenseerimise korral kuni 30% kompenseerimisele kuuluva maa maksumusest Vabariigi Valitsuse kehtestatud korras.
2)Muud õigusvastaselt võõrandamise ajal maaga seotud loodusobjektid hindamisele ei kuulu.
3)Õigusvastaselt võõrandatud maa ja sellel kasvanud metsa eest kompensatsiooni määramisega seotud vaidlused lahendatakse omandireformi aluste seaduses sätestatud korras.
4)Vaidlused maa hindamise ja tulemuste üle lahendatakse kohtu korras.
§ 11. Õigusvastaselt võõrandatud maa kompenseerimine
1)Õigusvastaselt võõrandatud maa maksumuse määramine toimub käesoleva seaduse §-de 9 ja 10 alusel õigusvastaselt võõrandatud vara maksumuse määramise ja kompenseerimise seaduses sätestatud korras.
2)Ida-Petserimaal ja Narva jõe tagusel Virumaal paikneva õigusvastaselt võõrandatud maa eest määrab kompensatsiooni Ida-Petserimaa osas õigusvastaselt võõrandatud vara tagastamise ja kompenseerimise Võru maakonnakomisjon ning Narva jõe taguse Virumaa osas õigusvastaselt võõrandatud vara tagastamise ja kompenseerimise Ida-Viru maakonnakomisjon.
5. peatükk LÕPPSÄTTED
§ 12. Seaduse rakendamine
1)Esimeseks korraliseks hindamiseks loetakse maa maksustamishinna kindlaksmääramine 1993. aastal. Selle alusel toimub õigusvastaselt võõrandatud maa maksumuse määramine kompenseerimisel.
2)Erastatava maa maksumus või alghind määratakse kindlaks maa korralise hindamise tulemusena saadud maa maksustamishinna alusel. Erastataval maal asuva metsa maksumus määratakse Vabariigi Valitsuse kehtestatud korras ja liidetakse erastatava maa maksumusele või alghinnale.
5)Kui õigusvastaselt võõrandatud maa paiknes maa kompenseerimise otsuse vastuvõtmise ajal käesoleva seaduse § 9 lõikes 6 sätestatud tiheasustusega alal, kuid kompensatsioon määrati valla üldpinna kaalutud keskmise maksustamishinna alusel, on kompensatsiooni saanud isikul õigus kuni 2001. aasta 1. septembrini taotleda kompensatsiooni ümberarvutamist ja lisakompensatsiooni määramist.
6)Järgmine maa korraline hindamine korraldatakse 2022. aastal.
7)2022. aasta maa korralisel hindamisel määratud maa maksustamishinnad ja käesoleva seaduse § 4^2  lõike 2 alusel enne 2024. aasta 1. jaanuari määratud maa maksustamishinnad võetakse kasutusele 2024. aasta 1. jaanuaril.
8)Kuni 2022. aasta maa korralise hindamise tulemuste kasutusele võtmiseni kohaldatakse maakatastriseaduse § 18^1  lõikes 10 sätestatud mäetööstusmaale ja lõikes 11 sätestatud turbatööstusmaale 2001. aasta korralise hindamise tulemusena määratud mäetööstusmaa väärtusi.
§ 12. 1993., 1996. ja 2001. aasta korralise hindamise tulemuste rakendamine
1)Maa maksustamishinna arvutamisel rakendatakse 2001. aasta maa korralise hindamise tulemusi kuni 2023. aasta 31. detsembrini.
2)Alates 2024. aasta 1. jaanuarist rakendatakse maa maksustamishinna arvutamisel 1993., 1996. ja 2001. aasta maa korralise hindamise tulemusi vaid õigusaktides sätestatud juhtudel.
3)Käesoleva paragrahvi lõigetes 1 ja 2 sätestatud juhtudel arvutab maa maksustamishinna kohalik omavalitsus 2021. aasta 31. detsembrini kehtinud alustel ja korras.
§ 13. Kehtivuse kaotanud ja muutmisele kuuluvad õigusaktid
Eestit okupeerinud riikide julgeolekuorganite või relvajõudude luure- või vastuluureorganite teenistuses olnud või nendega koostööd teinud isikute arvelevõtmise ja avalikustamise korra seadus
§ 1. Seaduse reguleerimisala
1)Käesoleva seadusega reguleeritakse Eestit okupeerinud riikide julgeolekuorganite või relvajõudude luure- või vastuluureorganite (edaspidi julgeoleku- või luureorganid)teenistuses olnud või nendega koostööd teinud isikute arvelevõtmise ja avalikustamise korda.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Julgeoleku- ja luureorganid
1)Julgeoleku- ja luureorganid käesoleva seaduse mõistes on Saksa Riigi julgeolekuorganid ning relvajõudude luure- ja vastuluureorganid ning nendele alluvad struktuurid:
1)Saksa Riigi Julgeolekupolitsei – Sicherheitspolizei (SiPo)ja Saksa Riigi Julgeolekuteenistus – Sicherheitsdienst (SD), mis alates 1939. aastast tegutses SS-i Riigi Julgeoleku Peaameti – Reichs Sicherheits Hauptamt (RSHA)III ja VI osakonnana;
2)Saksa Riigi Salapolitsei – Geheime Staatspolitzei (Gestapo), mis alates 1939. aastast tegutses SS-i Riigi Julgeoleku Peaameti (RSHA)IV osakonnana;
3)Saksa Riigi relvajõudude ülemjuhatuse staabi juures asuv luureamet (Abwehr), mis 1944. aasta juulist tegutses SS-i Riigi Julgeoleku Peaameti (RSHA)IV ja VI osakonna ning Sõjaväeameti (Militärisches Amt)alluvuses.
2)Julgeoleku- ja luureorganid käesoleva seaduse mõistes on NSV Liidu julgeolekuorganid ning relvajõudude luure- ja vastuluureorganid ning nendele alluvad struktuurid:
1)NSV Liidu Siseasjade Rahvakomissariaadi (Narodnõi Komissariat Vnutrennihh Del)koosseisu kuulunud Riikliku Julgeoleku Peavalitsus – GUGB (Glavnoje Upravlenije Gossudarstvennoi Bezopasnosti), mis eksisteeris 1934. aasta 10. juulist kuni 1941. aasta 3. veebruarini ja 1941. aasta 20. juulist kuni 1943. aasta 14. aprillini;
2)NSV Liidu Riikliku Julgeoleku Rahvakomissariaat – NKGB (Narodnõi Komissariat Gossudarstvennoi Bezopasnosti), mis eksisteeris 1941. aasta 3. veebruarist kuni 20. juulini ja 1943. aasta 14. aprillist kuni 1946. aasta 15. märtsini;
3)NSV Liidu Kaitse Rahvakomissariaadi Vastuluure Peavalitsus (Glavnoje Kontrrazvedõvatelnoje Upravlenije Narodnogo Komissariata Oboronõ – «Smerš»), mis eksisteeris 1943. aasta 14. aprillist kuni 1946. aasta maini;
4)NSV Liidu Julgeoleku Ministeerium – MGB (Ministerstvo Gosudarstvennoi Bezopasnosti), mis eksisteeris 1946. aasta 15. märtsist kuni 1953. aasta 15. märtsini;
5)NSV Liidu Siseasjade Ministeeriumi (Ministerstvo Vnutrennihh Del)koosseisu kuulunud Riikliku Julgeoleku Peavalitsus – GUGB, mis eksisteeris 1953. aasta 15. märtsist kuni 1954. aasta 13. märtsini;
6)NSV Liidu Riikliku Julgeoleku Komitee – KGB (Komitet Gossudarstvennoi Bezopasnosti), mis moodustati 1954. aasta 13. märtsil;
7)NSV Liidu Kindralstaabi Luure Peavalitsus – GRU (Glavnoje Razvedõvatelnoje Upravlenije);
8)NSV Liidu armee, sõjalaevastiku ja piirivalvevägede eriosakonnad.
§ 3. Julgeoleku- või luureorgani teenistuses olnud või sellega koostööd teinud isik
Julgeoleku- või luureorgani teenistuses olnud või sellega koostööd teinud isik on käesoleva seaduse mõistes:
1)Eesti Vabariigi kodanik, kes oli julgeoleku- või luureorgani teenistuses või tegi sellega koostööd ajavahemikus 1940. aasta 17. juunist kuni 1991. aasta 31. detsembrini ja elab Eesti Vabariigi jurisdiktsioonile alluval territooriumil;
2)välismaalane või kodakondsuseta isik, kes oli julgeoleku- või luureorgani teenistuses või tegi sellega koostööd ajavahemikus 1940. aasta 17. juunist kuni 1991. aasta 31. detsembrini ja elab Eesti Vabariigi jurisdiktsioonile alluval territooriumil.
§ 4. Julgeoleku- või luureorgani teenistuses olemine või sellega koostöö tegemine
1)Julgeoleku- või luureorgani teenistuses olemine käesoleva seaduse mõistes on töötamine julgeoleku- või luureorgani koosseisulise töötajana.
2)Julgeoleku- või luureorganiga koostöö tegemine käesoleva seaduse mõistes on julgeoleku- või luureorgani agendiks, residendiks, kohtumis- või konspiratiivkorteri pidajaks või usaldusisikuks olemine või muul moel teadlikult ja vabatahtlikult selle organiga koostöö tegemine. Agendiks, residendiks, kohtumis- või konspiratiivkorteri pidajaks või usaldusisikuks loetakse isik, kes tegi koostööd või andis nõusoleku koostööks julgeoleku- või luureorganiga, ilma et ta oleks olnud viimasega tööõiguslikes suhetes. Isiku koostöö julgeoleku- või luureorganiga loetakse tõendatuks vastavale kohustusele (nõusolekule)või tema poolt sellele organile adresseeritud koostööd väljendavale ettekandele allkirja andmisega või koostöö eest rahalise või muu hüvituse saamisega, samuti muude seaduses ettenähtud korras hinnatud tõenditega.
§ 5. Arvelevõtmine
1)Julgeoleku- või luureorgani teenistuses olnud või sellega koostööd teinud isik võetakse arvele Riigi Kaitsepolitseiameti (edaspidi Kaitsepolitseiamet)poolt.
2)Arvelevõtmise aluseks on:
1)ühe aasta jooksul pärast käesoleva seaduse jõustumist Kaitsepolitseiametile esitatud isiklik ülestunnistus julgeoleku- või luureorgani teenistuses olemise või sellega koostöö tegemise kohta;
2)isikute kirjalikud avaldused koos tõenditega teiste isikute kohta, kes olid julgeoleku- või luureorgani teenistuses või tegid sellega koostööd;
3)materjalid, mis tõendavad isiku julgeoleku- või luureorgani teenistuses olemist või sellega koostöö tegemist.
3)Käesoleva paragrahvi 2. lõike punktis 2 nimetatud tõendite tõesuse ja piisavuse üle isiku julgeoleku- või luureorgani teenistuses olemise või sellega koostöö tegemise kohta isiku arvelevõtmiseks otsustab Kaitsepolitseiamet.
4)Käesoleva paragrahvi 2. lõike punktis 1 nimetatud ülestunnistuse protseduuri korra töötab välja ja avalikustab Vabariigi Valitsus ühe kuu jooksul pärast käesoleva seaduse avaldamist Riigi Teatajas.
5)Kaitsepolitseiamet on kohustatud edastama andmed, mis vaidlustavad isiku poolt antud süümevande, kui isik pole vaidlustanud käesoleva seaduse § 8 2. lõikes nimetatud Kaitsepolitsei teadet § 8 4. lõikes sätestatud tähtaja jooksul või pärast seda, kui jõustunud kohtulahendiga on tuvastatud isiku julgeoleku- või luureorgani teenistuses olemine või sellega koostöö tegemine, Riigiprokuratuurile, kellel lasub vastavalt Prokuratuuri seadusele ja Eesti Vabariigi seadusele «Süümevande andmise korra kohta» kohustus vaidlustada süümevanne kohtus.
§ 6. Ülestunnistus
1)Ülestunnistuses Kaitsepolitseiametile julgeoleku- või luureorgani teenistuses olemise või sellega koostöö tegemise kohta annab selle esitaja enda kohta järgmised andmed:
1)isiku nimi, ees- ja isanimi ning teised isiku poolt kasutatud nimed;
2)sünniaeg;
3)sünnikoht;
4)elukoht julgeoleku- või luureorgani teenistuses olemise või sellega koostöö tegemise ajal ja ülestunnistuse esitamise ajal;
5)julgeoleku- või luureorgani nimetus, mille teenistuses isik oli või millega ta koostööd tegi;
6)kellena isik julgeoleku- või luureorgani teenistuses oli või selle organiga koostööd tegi;
7)julgeoleku- või luureorgani teenistuses olemise või selle organiga koostöö tegemise aeg;
8)isiku tegevus ülestunnistuse tegemise ajal;
9)muu informatsioon oma tegevuse kohta julgeoleku- või luureorganis, välja arvatud teave, mida võidakse kasutada tema enda või tema lähedaste vastu.
2)Kui isik keeldub andmast käesoleva paragrahvi 1. lõikes sätestatud teavet või annab teadlikult vale teavet, avalikustatakse tema isik käesolevas seaduses sätestatud korras.
§ 7. Avalikustamise alus
1)Isiku julgeoleku- või luureorgani teenistuses olemise või sellega koostöö tegemise avalikustamise aluseks on dokumendid (arhiivitoimikud, kartoteegid, agentuurkaardid või nende koopiad, ettekanded, käskkirjad, finants- või asjaajamisdokumendid, kirjavahetus, helilindid, filmid, fotod või muud teabekandjad)selle teenistuse või koostöö kohta.
2)Käesoleva seaduse § 5 2. lõike punkti 1 alusel arvelevõetud isiku avalikustamine võib toimuda ainult tema kirjaliku nõusoleku alusel, välja arvatud käesoleva seaduse § 6 2. lõikes ja § 8 1. lõikes sätestatud juhtudel.
§ 8. Avalikustamine
1)Julgeoleku- või luureorgani teenistuses olnud või sellega koostööd teinud isik, välja arvatud käesoleva seaduse § 5 2. lõike punktis 1 märgitud tähtajaks ja korras ülestunnistuse esitanud isik, avalikustatakse pärast ühe aasta möödumist käesoleva seaduse jõustumisest Kaitsepolitseiameti teadaandena Riigi Teatajas. Avalikustatakse ka isik, kes on teinud käesoleva seaduse § 5 2. lõike punktis 1 märgitud tähtajaks ja korras isikliku ülestunnistuse, kui tema kohta käivad andmed ei ole riigisaladus.
2)Enne teadaande avaldamiseks esitamist tehakse selle tekst isikule teatavaks Kaitsepolitseiameti teatega, milles antakse teada ka isiku õigused vastavalt käesoleva paragrahvi 4. lõikele.
3)Teade tehakse isikule teatavaks kättetoimetamisega Kaitsepolitseiameti poolt.
4)Teate saanud isikul on õigus ühe kuu jooksul pärast teate saamist:
1)tutvuda Kaitsepolitseiametis dokumentidega, mis tõendavad tema julgeoleku- või luureorgani teenistuses olemist või sellega koostöö tegemist, kusjuures talle ei tutvustata dokumentides esinevate teiste isikute nimesid;
2)vaidlustada saadud teates sisalduv informatsioon isiku julgeoleku- või luureorgani teenistuses olemise või sellega koostöö tegemise kohta Kaitsepolitseiametile esitatud kirjalikus avalduses või kohtus, kusjuures isiku julgeoleku- või luureorgani teenistuses olemise või sellega koostöö tegemise tõendamise kohustus kohtus lasub Kaitsepolitseiametil.
5)Isikut, kelle puhul on jõustunud kohtulahendiga tunnistatud alusetuks Kaitsepolitseiameti teade tema julgeoleku- või luureorgani teenistuses olemise või sellega koostöö tegemise kohta, ei avalikustata käesoleva paragrahvi 1. lõikes sätestatud korras ning ta kustutatakse Kaitsepolitseiametis arvelt ja tema arvelevõtmise aluseks olnud dokumendid tagastatakse nende arhiivilise kuuluvuse järgi.
§ 8^1. Isikute väljakutsumine
1)Kaitsepolitseiametil on õigus välja kutsuda ja küsitleda isikuid julgeoleku- või luureorgani teenistuses olnud või sellega koostööd teinud isiku väljaselgitamiseks, arvelevõtmiseks ning julgeoleku- või luureorgani teenistuses olemise või sellega koostöö tegemise asjaolude väljaselgitamiseks, kui on põhjendatud alus arvata, et:
1)väljakutsutav isik on olnud julgeoleku- või luureorgani teenistuses või sellega koostööd teinud või
2)väljakutsutavale isikule on ametikohast tulenevalt või muudel asjaoludel teatavaks saanud teise isiku seotus julgeoleku- või luureorganiga.
2)Väljakutsutud isikul on haldusmenetluse seaduses sätestatud tunnistaja õigused.
3)Kaitsepolitseiametniku kutse peale mõjuva põhjuseta mitteilmumise eest rakendatakse sunniraha asendustäitmise ja sunniraha seaduses sätestatud korras.
4)Käesoleva paragrahvi lõikes 3 nimetatud sunniraha ülemmäär on 640 eurot.
§ 9. Kaitsepolitseiameti teadaanne
1)Kaitsepolitseiameti teadaandes Riigi Teatajas avalikustatakse julgeoleku- või luureorgani teenistuses olnud või sellega koostööd teinud isiku:
1)nimi ja eesnimi;
2)sünniaeg;
3)sünnikoht;
4)tegevus või töökoht avalikustamise hetkel;
5)julgeoleku- või luureorgani nimetus, mille teenistuses isik oli või millega isik koostööd tegi;
6)kellena isik julgeoleku- või luureorgani teenistuses oli või koostööd tegi.
2)Käesoleva paragrahvi 1. lõikes nimetatud teadaande vormi töötab välja ja avalikustab Vabariigi Valitsus ühe kuu jooksul pärast käesoleva seaduse avaldamist Riigi Teatajas.
§ 11. Kontrolli teostamine
Kontrolli Kaitsepolitseiameti tegevuse seaduslikkuse üle Eestit okupeerinud riikide julgeoleku- või luureorganite teenistuses olnud või nendega koostööd teinud isikute arvelevõtmise ja avalikustamise korra täitmisel teostab Riigikogu poolt moodustatud komisjon.
Töötajate distsiplinaarvastutuse seadus
§ 1. Käesoleva seaduse rakendusala
Käesolevat seadust kohaldatakse seadusega ettenähtud juhtudel, arvestades nendes sätestatud erisusi. Käesolevat seadust ei kohaldata töölepingulistele suhetele.
II. peatükk DISTSIPLINAARKARISTUSE MÄÄRAMINE, KUSTUMINE JA KUSTUTAMINE
§ 6. Distsiplinaarkaristuse määramise tähtajad
1)Distsiplinaarkaristuse võib määrata kuue kuu jooksul, arvates süüteo toimepanemise päevast, kuid seejuures hiljemalt ühe kuu jooksul, arvates päevast, mil süüteost sai teada mis tahes isik, kellele süüdlane tööalaselt allub.
2)Inventuuri, revisjoni, audiitorkontrolli jmt. tulemustega tõendatud süüteo eest võib distsiplinaarkaristuse määrata aasta jooksul, arvates süüteo toimepanemise päevast, kuid seejuures hiljemalt ühe kuu jooksul, arvates inventuuri, revisjoni, audiitorkontrolli jmt. tulemuste vormistamise päevast.
3)Käesoleva paragrahvi 1. ja 2. lõikega ettenähtud ühekuuse tähtaja hulka ei arvata aega, mil tööleping oli töölepingu seaduse § 55 punktide 1–6, 9, 11 ja 12 alusel peatunud, välja arvatud puhkepäevade ja riiklike pühade aeg.
§ 7. Seletuse nõudmine
1)Tööandjal on õigus nõuda süüdlaselt kirjalikku seletust süüteo kohta. Seletuse andmisest keeldumine, samuti seletuses valeandmete esitamine ei ole distsiplinaarkaristuse määramise iseseisvaks aluseks.
2)Tööandjal on õigus nõuda oma töötajalt, kes oli süüteo tunnistajaks, kirjalikku seletust süüteo kohta ja tunnistaja on kohustatud andma niisuguse seletuse. Seletuse andmisest keeldumise, samuti seletuses teadvalt valeandmete esitamise eest võib tunnistajale määrata distsiplinaarkaristuse. Seletuse andmisest keeldumise eest ei saa distsiplinaarkaristust määrata töötajale, kes oli selle töötaja, kelle teo kohta temalt seletust nõuti, lähedane sugulane (vanem, vend, õde, laps)või hõimlane (abikaasa, registreeritud elukaaslane, abikaasa või registreeritud elukaaslase vanem, vend, õde, laps).
3)Distsiplinaarkaristuse võib määrata seletust nõudmata, kui süütegu on tõendatud muude tõenditega.
§ 8. Distsiplinaarkaristuse valik
1)Distsiplinaarkaristus ei tohi olla ilmses vastuolus süüteo raskuse, selle toimepanemise asjaolude ning töötaja eelneva käitumisega.
2)Tööandja ei ole distsiplinaarkaristuse valikul seotud käesoleva seaduse §-s 3 sisalduva karistuste loetlemise järjekorraga.
§ 9. Ühe süüteo eest mitme distsiplinaarkaristuse määramise keeld
1)Iga süüteo eest võib määrata ainult ühe distsiplinaarkaristuse.
2)Süüteo jätkumine pärast distsiplinaarkaristuse määramist on uus süütegu ja selle eest võib töötajale määrata distsiplinaarkaristuse.
§ 10. Distsiplinaarkaristuse ühitamine haldus-, kriminaal- või materiaalse vastutusega
Töötaja võtmine haldus-, kriminaal- või materiaalsele vastutusele ei takista sama teo eest distsiplinaarkaristuse määramist.
§ 11. Distsiplinaarkaristuse vormistamine
1)Tööandja on kohustatud vähemalt kahes eksemplaris koostama dokumendi, millega ta vormistab distsiplinaarkaristuse. Üks eksemplar jääb tööandjale, teise annab tööandja töötajale.
2)Tööandja on kohustatud kandma dokumenti, millega ta vormistab distsiplinaarkaristuse, vähemalt alljärgneva:
1)karistatava töötaja nime;
2)süüteo toimepanemise aja;
3)süüteo, samuti karistamisel arvesse võetud muude asjaolude kirjelduse;
4)määratud karistuse, rahatrahvi korral ka selle suuruse eurodes ja sentides ning trahvi igast palgast kinnipidamise ulatuse protsentides;
5)dokumendi koostamise kuupäeva;
6)karistust määrava isiku nime ja allkirja.
§ 12. Päev, millest alates on distsiplinaarkaristus määratud
1)Distsiplinaarkaristus on määratud päevast, mil töötaja andis allkirja dokumendile, millega tööandja vormistas karistuse. Kui töötaja ei märkinud sellele dokumendile allkirja andmise kuupäeva, siis loetakse karistus määratuks dokumendi koostamise päevast.
2)Karistuse allkirja vastu teatavaks võtmisest keeldumise kohta võib tööandja karistatava töötaja juuresolekul võtta tunnistajate allkirjad dokumendile, millega ta vormistas karistuse. Niisugusel juhul on karistus määratud tunnistajate allkirjade andmise päevast.
3)Omavoliliselt töölt puuduvale töötajale määratud töölepingu lõpetamine loetakse määratuks päevast, mis järgnes päevale, mil töötaja omavoliliselt töölt lahkus.
§ 13. Distsiplinaarkaristuse kustumine
Distsiplinaarkaristus on kustunud, kui töötajale ei ole ühe aasta jooksul, arvates karistuse määramise päevast, määratud uut distsiplinaarkaristust.
§ 14. Distsiplinaarkaristuse ennetähtaegne kustutamine
1)Tööandja võib distsiplinaarkaristuse kustutada ennetähtaegselt.
2)Karistuse ennetähtaegse kustutamise vormistab tööandja kirjalikult.
§ 15. Keeld viidata kustunud või ennetähtaegselt kustutatud distsiplinaarkaristusele
Tööandja ei tohi distsiplinaarkaristuse määramisel, samuti töötaja iseloomustamisel viidata kustunud või ennetähtaegselt kustutatud distsiplinaarkaristusele.
III. peatükk RAHATRAHV, PALGA MAKSMISE PEATAMISEGA TÖÖLT KÕRVALDAMINE JA TÖÖLEPINGU LÕPETAMINE
§ 17. Rahatrahv
1)Tööandjal on õigus määrata rahatrahvi mitte üle töötaja kümnekordse keskmise päevapalga. Kalendriaastas määratavate trahvide summa ei tohi ületada töötaja kahekümnekordset keskmist päevapalka.
2)Tööandja kannab trahvi lisaks sotsiaalmaksule pärast töötajale palga väljamaksmist riigieelarve tuludesse. Trahvi riigieelarve tuludesse kandmise korra kehtestab Vabariigi Valitsus.
3)Trahv arvutatakse keskmisest päevapalgast, mida töölepingu seaduse kohaselt makstakse töölepingu lõpetamisel iga etteteatamise tähtajast puudu jääva tööpäeva eest.
4)Tööandja peab trahvi kinni töötaja palgast arvestusega, et kõigi kinnipidamiste summa ei ületaks igal palga maksmisel 50 protsenti töötajale väljamaksmisele kuuluvast palgast.
5)Trahvi kinnipidamist alustatakse hiljemalt teisest palgast, mis kuulub töötajale väljamaksmisele pärast karistuse määramist. Kinnipidamisi jätkatakse igast järgmisest palgast kuni trahvi täieliku kinnipidamiseni, kuid mitte kauem kui kolme kuu jooksul, arvates esimesest kinnipidamisest. Kui kinnipidamisi ei alustatud õigeaegselt, siis loetakse, et töötajat ei ole karistatud ja talle ei saa sama süüteo eest enam distsiplinaarkaristust määrata. Kui aga trahvi kinnipidamine katkes, siis loetakse, et töötajat on distsiplinaarkorras karistatud ja tema palgast ei saa trahvi enam kinni pidada. Distsiplinaarkorras karistatuks loetakse ka töötajat, kelle palgast lõpetas tööandja trahvi kinnipidamise ennetähtaegselt.
6)Rahatrahvi ei saa kinni pidada lõpparvest, samuti surma tõttu saamata jäänud palgast.
§ 18. Rahatrahvi kinnipidamine rasedalt
1)Naisele, kelle kohta tööandjal on dokument, mis tõendab, et töötaja on rase, peab pärast rahatrahvi kinnipidamist jääma vähemalt 70 protsenti temale väljamaksmisele kuuluvast palgast.
2)Kui tööandja saab töötaja rasedust tõendava dokumendi pärast karistuse määramist, siis kohaldatakse käesoleva paragrahvi 1.lõiget niisuguse dokumendi saamise päevast. Juba kinnipeetud summad võib tööandja tagastada või tasaarvestada.
§ 19. Palga maksmise peatamisega töölt kõrvaldamine
1)Tööandjal on õigus määrata töötajale palga maksmise peatamisega töölt kõrvaldamine mitte üle kümne järjestikuse graafikujärgse tööpäeva. Seda karistust tohib töötajale määrata mitte üle kolme korra kalendriaastas kogukestusega mitte üle kahekümne kalendripäeva.
2)Palga maksmise peatamisega töölt kõrvaldamise tähtaeg algab karistuse määramise päevale vahetult järgnevast graafikujärgsest tööpäevast.
3)Palga maksmise peatamisega töölt kõrvaldamise täitmine peatub ajaks, mil tööleping on töölepingu seaduse § 55 punktide 1–9 ja 11–12 alusel peatunud. Karistuse kandmine algab või jätkub sel juhul päevast, mil töötaja pidanuks pärast lepingu peatumist tööle asuma. Kui selleks ajaks on karistuse määramise päevast möödunud üle viie kuu, siis karistust ei täideta.
4)Kui palga maksmise peatamisega töölt kõrvaldamine ei ole käesoleva paragrahvi 2. või 3.lõikes ettenähtud tähtajal alanud, siis loetakse, et töötajat ei ole karistatud. Sel juhul ei saa töötajale sama süüteo eest enam distsiplinaarkaristust määrata.
5)Tööandjal on õigus ennetähtaegselt lõpetada palga maksmise peatamisega töölt kõrvaldamise täitmine ja kutsuda karistatud töötaja tööle. Töötaja, kellele määratud karistuse täitmine lõpetati ennetähtaegselt, loetakse distsiplinaarkorras karistatuks.
6)Karistuse kandmise lõppemisel on tööandja kohustatud töötaja tööle lubama ja töötaja on kohustatud tööle asuma.
§ 20. Keeld määrata palga maksmise peatamisega töölt kõrvaldamist
1)Palga maksmise peatamisega töölt kõrvaldamist ei saa määrata töötajale, kelle kohta tööandjal on dokument, mis tõendab, et:
1)ta on rase, lapsinvaliidi või alla kolmeaastase lapse ema;
2)ta kasvatab ilma emata lapsinvaliidi või alla kolmeaastast last;
3)ta on lapsinvaliidi eestkostja või hooldaja;
4)ta on kohustatud maksma tervisekahjustuse tekitamise või toitja surma põhjustamise korral väljamõistetud hüvist.
2)Kui tööandja saab pärast karistuse määramist dokumendi, mis tõendab käesoleva paragrahvi 1.lõikes nimetatud asjaolu, siis ei tohi ta karistuse täitmist alustada või peab selle lõpetama vastava dokumendi esitamise päevale vahetult järgnevast graafikujärgsest tööpäevast. Sel juhul on tööandjal kohustus asendada karistus noomitusega või kooskõlas käesoleva seaduse §-dega 17 ja 18 rahatrahviga, järgides karistuse asendamisel karistuse vormistamise ja teatavakstegemise korda. Rahatrahviga asendamisel võetakse karistuse kantud osa arvesse nii, et üks palga maksmise peatamisega töölt kõrvaldamise päev on võrdne rahatrahviga ühe päevapalga ulatuses. Kui karistus jäi enne selle täitmise algust asendamata, siis loetakse, et töötajat ei ole karistatud. Sel juhul ei saa töötajale sama süüteo eest enam distsiplinaarkaristust määrata.
§ 22. Edasikaebamine ja distsiplinaarkaristuse täitmine
Rahatrahvi, palga maksmise peatamisega töölt kõrvaldamise ja töölepingu lõpetamise peale kaebuse esitamine ei takista karistuse täitmist.
IV. peatükk RAKENDUSLIKUD SÄTTED
§ 23. Vaidluste läbivaatamine
1)Töötaja, kellele on määratud distsiplinaarkaristus, võib pöörduda kohtusse ühe kuu jooksul, arvates päevast, mis järgnes päevale, mil ta sai teada või pidanuks teada saama karistuse määramisest.
2)Kohus tühistab määratud distsiplinaarkaristuse, kui töötajat on karistatud ebaseaduslikult, sealhulgas süüteo raskusele, selle toimepanemise asjaoludele ning töötaja eelnevale käitumisele ilmselt mitte vastava karistusega. Kui töötajale on karistusena määratud töölepingu lõpetamine, siis juhindub kohus ka töölepingu seaduse §-st 144.
§ 24. Enne käesoleva seaduse jõustumist määratud distsiplinaarkaristus
1)Distsiplinaarkaristus, mis määrati enne käesoleva seaduse jõustumist, on jõus ka pärast käesoleva seaduse jõustumist. Niisugune karistus kaotab kehtivuse käesoleva seaduse §-des 13 ja 14 ettenähtud korras.
2)Töötaja võib enne käesoleva seaduse jõustumist määratud distsiplinaarkaristuse vaidlustada kohtus käesoleva seaduse § 23 1. lõike alusel, kui samas vaidluses puudub jõustunud kohtuotsus. Vaidluse läbivaatamisel juhindub kohus käesoleva seaduse § 23 2. lõikest.
§ 25. Enne käesoleva seaduse jõustumist toimepandud süüteo eest distsiplinaarkaristuse määramine
1)Tööandja võib enne käesoleva seaduse jõustumist toimepandud süüteo eest määrata käesoleva seadusega ettenähtud distsiplinaarkaristuse, kui töötajale ei ole sama süüteo eest varem distsiplinaarkaristust määratud.
2)Enne käesoleva seaduse jõustumist toimepandud süüteo eest ei saa määrata rahatrahvi ega palga maksmise peatamisega töölt kõrvaldamist.
§ 28. Rahatrahvi sotsiaalfondi kandmise korra kehtestamine
Vabariigi Valitsusel kehtestada käesoleva seaduse § 3 punkti 2 alusel määratava rahatrahvi sotsiaalfondi kandmise kord.
Erastamisseadus
§ 1. Seaduse ülesanne
1)Käesolev seadus määrab kindlaks riigi või kohaliku omavalitsusüksuse omandis oleva vara erastamise tingimused ja korra seoses Eesti Erastamisagentuuri (edaspidi Erastamisagentuur)tegevuse lõpetamisega.
3)Käesolevat seadust, välja arvatud V peatükis sätestatut, ei kohaldata:
1)vara osas, mis kuulub võõrandamisele riigivaraseaduses sätestatud korras;
2)vara osas, mis kuulub erastamisele eluruumide erastamise seaduses sätestatud korras;
3)vara osas, mis kuulub erastamisele mitteeluruumide erastamise seaduses sätestatud korras;
4)vara osas, mis kuulub erastamisele põllumajandusreformi seaduses sätestatud korras;
5)maa osas, mis kuulub erastamisele maareformi seaduses sätestatud korras.
II. peatükk ERASTAMIST KORRALDAV VALITSUSASUTUS
§ 11. Erastamisagentuuri tegevuse lõpetamine ja riigivara erastamise lõpuleviimine
1)Riigivara erastamist korraldanud Erastamisagentuuri tegevus lõpetatakse 2001. aasta 1. novembril. Sellest kuupäevast lähevad Erastamisagentuuri Nõukogu ülesanded riigivara erastamise korraldamisel Vabariigi Valitsusele. Erastamisagentuuri vara, õigused ja kohustused lähevad nimetatud tähtpäevast Vabariigi Valitsuse määrusega kehtestatud korras üle alljärgnevalt:
1)riigivara ostu-müügilepingud ja järelmaksuga maa erastamise lepingud, millele seatud hüpoteek ulatub ka käesoleva seaduse alusel järelmaksuga erastatud riigivarale, ning nendest tulenevad õigused ja kohustused – Rahandusministeeriumile;
2)riigimaa erastamise korraldamine ja sellest tulenevad õigused ja kohustused – Maa-ametile;
3)Erastamisagentuuri muud õigused ja kohustused ning Erastamisagentuuri vara – Vabariigi Valitsuse määratud valitsusasutustele.
2)Alates 2001. aasta 1. juunist ei kuuluta Erastamisagentuur ega muu erastamist korraldav valitsusasutus käesoleva seaduse alusel välja riigivara müüki, välja arvatud erastamislepingutest tulenevate riigi nõuete (edaspidi nõue)müük. Nõuete müüki võib korraldada käesoleva seaduse § 20 1. lõike punktides 1, 2 ja 4 sätestatud viisil, millest laekuv raha jaotatakse erastamisest laekuva raha kasutamise seaduse §-s 3 sätestatud korras. Nõuete müügi suhtes ei kohaldata käesoleva seaduse §-s 26 sätestatut.
3)2001. aasta 1. novembriks väljakuulutatud müügid viib käesoleva paragrahvi 1. lõike punktides 1 ja 3 nimetatud valitsusasutus lõpule alljärgnevalt:
1)käesoleva seaduse § 18 alusel väljakuulutatud vara erastamine – käesoleva seaduse alusel;
2)riigivara müük riigivaraseaduse alusel;
3)käesoleva paragrahvi 2. lõikes nimetatud nõuete müük käesoleva seaduse või riigivaraseaduse alusel.
5)Alates 2001. aasta 1. juulist toimub Erastamisagentuuri ülalpidamiskulude ja tema lõpetamisega seotud kulude katmine Vabariigi Valitsuse eelarvevälisest omandireformi reservfondist erastamisest laekuva raha kasutamise seaduse §-s 7 sätestatu alusel.
III. peatükk ERASTAMISE ETTEVALMISTAMINE
IV. peatükk ERASTAMISE LÄBIVIIMINE
§ 27. Ostu-müügileping
1)Erastamise ostu-müügileping, asjaõigusleping ja hüpoteegi seadmise leping sõlmitakse lihtkirjalikus vormis.
1^1)Kui eri- või ainuõigust või olulist vahendit omava aktsiaseltsi aktsiad erastatakse osaliselt ja pärast erastamist säilib aktsiaseltsis riigi või kohaliku omavalitsusüksuse omandiõigus vähem kui poolele hääleõigusega aktsiate koguarvust, võib erastamise ostu-müügilepingus ette näha kohustuse viia aktsiaseltsi põhikirja sisse muudatus, mille kohaselt ühes või mitmes seaduse alusel üldkoosoleku või nõukogu pädevusse antud küsimuses vajab üldkoosoleku või nõukogu otsus vastuvõtmiseks riigi või kohaliku omavalitsusüksuse esindaja poolthäält.
1^2)Kui eri- või ainuõigust või olulist vahendit omava aktsiaseltsi aktsiad on osaliselt erastatud ja pärast erastamist on aktsiaseltsis säilinud riigi või kohaliku omavalitsusüksuse omandiõigus vähem kui poolele hääleõigusega aktsiate koguarvust ning aktsiaseltsi põhikirja kohaselt ühes või mitmes seaduse alusel üldkoosoleku või nõukogu pädevusse antud küsimuses vajab üldkoosoleku või nõukogu otsus vastuvõtmiseks riigi või kohaliku omavalitsusüksuse esindaja poolthäält, siis on riigi või kohaliku omavalitsusüksuse esindajal õigus sellistes küsimustes üldkoosolekul või nõukogu koosolekul vastu hääletada, kui otsuse vastuvõtmine võib kaasa tuua õigusaktide rikkumise või aktsiaseltsi majandustegevuse kahjustamise, näiteks vara võõrandamise või koondumise tõttu, või avaliku huvi olulise kahjustamise, sealhulgas ohu inimese elule, tervisele, varale või keskkonnale. Riigi või kohaliku omavalitsusüksuse esindaja peab oma vastuhäält põhjendama. Riigi või kohaliku omavalitsusüksuse esindaja vastuhääle peale võib esitada hagi Harju Maakohtusse.
2)Erastamise korraldaja on kohustatud viie päeva jooksul, arvates ostu-müügilepingu järgi omandiõiguse tekkimisest, avalikustama erastatud vara:
1)omandamist taotlenud pakkujate arvu;
2)uue omaniku;
3)ostuhinna ja selle tasumise tingimused;
4)erastamiseks käesoleva seaduse § 21 alusel kehtestatud lisatingimused ja kohaliku omavalitsuse ettepanekud lisatingimuste kohta.
3)Vabariigi Valitsuse otsuse alusel võidakse avalikustada muid ostu-müügilepingu tingimusi või ostu-müügilepinguga seotud andmeid, mille konfidentsiaalsuses ei ole eelnevalt kokku lepitud.
V. peatükk ERASTAMISVÄÄRTPABERID JA NENDE KASUTAMINE
§ 28. Erastamisväärtpaber
1)Erastamisväärtpaber on vastavalt õigusvastaselt võõrandatud vara maksumuse määramise ja kompenseerimise seadusele õigusvastaselt võõrandatud vara kompenseerimiseks välja antud hüvitusväärtpaber ja vastavalt eluruumide erastamise seadusele välja antud rahvakapitali obligatsioon. Erastamisväärtpaberi nimiväärtus moodustub hüvitusväärtpaberi arvestuslikust väärtusest ja rahvakapitali obligatsiooni arvestuslikust väärtusest.
2)Erastamisväärtpaberit säilitatakse elektroonilisel kujul Vabariigi Valitsuse asutatud Erastamisväärtpaberite Keskregistris avatud erastamisväärtpaberiarvel või Vabariigi Valitsuse asutatud Eesti väärtpaberite registris avatud väärtpaberiarvel. Nimetatud arveid teenindavad juriidilised isikud vastavalt valdkonna eest vastutava ministriga sõlmitud lepingule.
2^1)Vabariigi Valitsus otsustab Erastamisväärtpaberite Keskregistri likvideerimise 2011. aasta 1. juuliks.
3)Erastamisväärtpaberit võib omada ja omandada iga füüsiline isik, Eestis registreeritud juriidiline isik ning Eesti riik või kohalik omavalitsusüksus. Pärimise teel võib erastamisväärtpaberi omandada ka Eestis registreerimata juriidiline isik. Omandiõigust erastamisväärtpaberile tõendab nimeline kirje Erastamisväärtpaberite Keskregistris või Eesti väärtpaberite registris.
4)Erastamisväärtpaberite väljaandmine, nendega arveldamine ning nende kasutamine, võõrandamine ja kustutamine toimub Vabariigi Valitsuse kehtestatud korras. Arveldamiseks kasutatavad juhendid ja vormid kehtestab valdkonna eest vastutav minister.
5)Järelevalvet erastamisväärtpaberite väljaandmise ja nende kasutamise üle teostab Vabariigi Valitsuse kehtestatud korras valdkonna eest vastutav minister. Valdkonna eest vastutaval ministril on õigus peatada erastamisväärtpaberiarve avamine või selle kasutamine järelevalvemenetluse tagamiseks, õigus taotleda tehingu kehtetuks tunnistamist ning kahju hüvitamist, kui ebaseaduslikult välja antud erastamisväärtpaber on võõrandatud või selle eest on omandatud vara, ning õigus muuta ebaseaduslikult välja antud erastamisväärtpaberi nimiväärtust.
6)Kui isikule on erastamisväärtpaberid välja antud ebaseaduslikult ja ta ei saa neid tagastada, sest ta on need võõrandanud või käesoleva seaduse § 29 1. lõikes sätestatud viisil ära kasutanud, võib ta need hüvitada rahas, võttes aluseks erastamisväärtpaberite keskmise turuhinna nende võõrandamise või nendega vara eest tasumise päeval. Kui ebaseaduslikult väljaantud erastamisväärtpabereid on võõrandatud mitmel päeval või kasutatud mitmes tehingus, võetakse aluseks tehingupäevade kaalutud keskmine turuhind. Ebaseaduslikult saadud erastamisväärtpaberite eest hüvitatav raha kantakse riigieelarvesse.
7)Erastamisväärtpabereid antakse välja 2005. aasta 31. detsembrini.
§ 29. Erastamisväärtpaberite kasutamine
1)Erastamisväärtpabereid saab kasutada eluruumide erastamise seaduse, kaasomandis oleva elamu mõttelise osa erastamise seaduse, maareformi seaduse ja mitteeluruumide erastamise seaduse alusel omandatava vara eest tasumiseks 2006. aasta 31. detsembrini.
3)Erastamisväärtpaberi kasutamisel käesoleva paragrahvi 1. lõikes nimetatud otstarbel see kustutatakse, kui seadustes ei sätestata teisiti. Ebaseaduslikult kustutatud erastamisväärtpaberi tagasikanne omaniku erastamisväärtpaberiarvele teostatakse valdkonna eest vastutava ministri kehtestatud korras.
4)Kustutamata erastamisväärtpaber on pärandatav ja võõrandatav. Erastamisväärtpaberi omanik, kes ei ole käesoleva seaduse § 3 1. lõike kohaselt erastamise õigustatud subjekt, võib oma erastamisväärtpaberit võõrandada ainult Vabariigi Valitsuse kehtestatud juhtudel ja korras. Välismaal avanenud pärandi hulka kuuluvate erastamisväärtpaberite pärimisele kohaldatakse Eesti seadust, ka juhul kui isik on testamendiga määranud teisiti.
4^1)Kui kohalik omavalitsus või riik pärib erastamisväärtpaberi, siis see kustutatakse.
5)Erastamisväärtpaberitega investeerimisteenuste osutamisele kohaldatakse väärtpaberituru seadusega investeerimisühingutele kehtestatud nõudeid.
§ 29^1. Kasutamata erastamisväärtpaberite hüvitamine
1)Käesoleva seaduse § 29 lõikes 1 nimetatud tähtpäevaks kasutamata jäänud erastamisväärtpaber kustutatakse. Erastamisväärtpaberite Keskregistris või Eesti väärtpaberite registris registreeritud andmeid kustutatud erastamisväärtpaberite kohta säilitatakse nimetatud tähtpäevast arvates 20 aastat.
2)Käesoleva seaduse § 29 lõikes 1 nimetatud tähtpäevaks kasutamata jäänud erastamisväärtpaberid, samuti selleks tähtpäevaks rahuldamata jäänud õigustatud subjektide nõuded, mis kuulusid hüvitamisele erastamisväärtpaberites enammakstud summa tagastamise või ebaseaduslikult välja antud erastamisväärtpaberite nimiväärtuse muutmise teel, hüvitatakse rahas erastamisväärtpaberi nimiväärtuses Vabariigi Valitsuse omandireformi reservfondist, selles vahendite puudumisel aga muudest riigieelarve vahenditest. Kuni 192 euro suurune hüvitis makstakse õigustatud subjekti näidatud pangakontole ühekordse maksega ühe aasta jooksul, sellest suurem hüvitis aga mitmekordse maksega võrdsete osadena kuni viie aasta jooksul eelnimetatud tähtpäevast või hüvitise määramise päevast arvates, juhul kui viimane on hilisem. Alla 250 kroonise nimiväärtusega erastamisväärtpabereid ei hüvitata.
3)Õigustatud subjektil on õigus kuni 2007. aasta 1. juulini esitada avaldus krediidiasutusele kasutamata jäänud erastamisväärtpaberi eest makstava hüvitise kandmiseks tema näidatud pangakontole. Kui õigustatud subjekt ei esita tähtaegselt avaldust hüvitise kandmiseks tema näidatud pangakontole, siis erastamisväärtpaberit ei hüvitata. Valdkonna eest vastutav minister võib õigustatud subjekti taotlusel avalduse esitamise tähtaja ennistada, kui see on mõjuvatel põhjustel mööda lastud.
4)Õigustatud subjekti avalduse esitamise ja erastamisväärtpaberi eest hüvitise väljamaksmise korra ning osadena väljamaksmise korral osa suuruse määramise reeglid kehtestab Vabariigi Valitsus. Valdkonna eest vastutaval ministril on õigus kehtestada väljamaksmise korraldamiseks juhendeid ja vorme.
5)Hüvitise pangakontole kandmise kulud kannab õigustatud subjekt.
VI. peatükk ERASTAMISE ERISUSED MÕNINGATE VARADE SUHTES
VII. peatükk ERASTAMIST REGULEERIVATE ÕIGUSAKTIDE MUUTMINE JA KEHTETUKS TUNNISTAMINE
Arhiiviseadus
§ 1. Reguleerimisala
1)Käesolev seadus sätestab dokumentide hindamise, arhivaalide kogumise ja säilitamise, neile juurdepääsu võimaldamise, nende kasutamise korraldamise ja vastutuse nende kasutamiskõlbmatuks muutmise ja hävitamise eest, avalikke ülesandeid täitvate asutuste ja isikute dokumendihalduse aluste kehtestamise ning Rahvusarhiivi ja kohaliku omavalitsuse arhiivi (edaspidi koos avalik arhiiv)tegevuse alused.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Dokument ja arhivaal
1)Dokument käesoleva seaduse tähenduses on mis tahes teabekandjale jäädvustatud teave, mis on loodud või saadud asutuse või isiku tegevuse käigus ning mille sisu, vorm ja struktuur on küllaldane faktide või tegevuse tõendamiseks.
2)Arhivaal on dokument, millele avalik arhiiv on hindamise tulemusena andnud arhiiviväärtuse.
3)Arhivaal on osa rahvuslikust kultuuripärandist ning seda säilitatakse püsivalt.
4)Avaliku ülesande täitmise käigus loodud või saadud arhivaal antakse üle Rahvusarhiivile, kui seadus ei sätesta teisiti.
§ 3. Rahvusarhiiv
1)Rahvusarhiiv on Haridus- ja Teadusministeeriumi valitsemisalas olev valitsusasutus, mille põhiülesanne on asutuse või isiku poolt avaliku ülesande täitmise käigus loodud või saadud dokumentide hindamine, arhivaalide kogumine ja säilitamine ning neile juurdepääsu võimaldamine ja nende kasutamise korraldamine.
2)Rahvusarhiiv kogub kokkuleppel omanikuga ning võimaluste olemasolul kultuuri- ja ajalooväärtusega eraõiguslikke dokumente, kui selleks on avalik huvi.
3)Rahvusarhiiv võib osutada arhivaalide kasutamisega seotud teenuseid, mis ei tulene käesolevast seadusest, ja saada selle eest tasu. Tasulise teenuse osutamine ei tohi takistada käesolevas seaduses sätestatud ülesannete täitmist ega väljuda Rahvusarhiivi pädevusest. Teenuse tasu määra kehtestamisel tuleb arvestada, et teenuse eest võetav tasu ei ületaks selle osutamisega kaasnevaid kulutusi.
4)Tasuliste teenuste loetelu ja tasu määrad kehtestab valdkonna eest vastutav minister määrusega.
5)Rahvusarhiiv tegeleb arhiivinduslike teadusuuringute ja publitseerimisega.
6)Rahvusarhiiv osutab võimaluse korral ja kui selleks on avalik huvi, abi kultuuri- ja ajalooväärtusega eraõiguslike dokumentide omanikule dokumentide korrastamiseks, kirjeldamiseks ja säilitamiseks.
7)Rahvusarhiivi põhimääruse kehtestab valdkonna eest vastutav minister.
§ 4. Riigiarhivaar
 Rahvusarhiivi juhib riigiarhivaar, kelle valdkonna eest vastutav minister nimetab kooskõlas avaliku teenistuse seadusega ametisse viieks aastaks, kuulanud ära arhiivinõukogu arvamuse.
§ 5. Arhiivinõukogu
1)Haridus- ja Teadusministeeriumi juures tegutseb nõuandva õigusega arhiivinõukogu, kelle ülesandeks on vaadata läbi arhiivinduse arengu põhisuunad ja teha ettepanekuid arhiivinduse arendamiseks.
2)Arhiivinõukogusse kuuluvad avalikke ülesandeid täitvate asutuste esindajad, sealhulgas ülikoolide ja teadusasutuste esindajad ja kohaliku omavalitsuse arhiivi esindaja, ning erialaühenduste esindajad ja arhiivinduse asjatundjad. Arhiivinõukogu koosseisu ja töökorralduse kinnitab valdkonna eest vastutav minister käskkirjaga.
§ 6. Dokumentide ja arhivaalide haldamine enne Rahvusarhiivile üleandmist
1)Avalikke ülesandeid täitev asutus või isik peab tagama avaliku ülesande täitmise käigus loodud või saadud dokumentide või arhivaalide säilimise ja kasutatavuse seadustega või nende alusel kehtestatud õigusaktidega sätestatud tähtaja jooksul või Rahvusarhiivile üleandmiseni.
2)Vabariigi Valitsus võib kehtestada määrusega avalikke ülesandeid täitvate asutuste ja isikute dokumendihalduse alused.
3)Rahvusarhiiv nõustab ja toetab avalikku ülesannet täitvat asutust ning isikut dokumentide ja arhivaalide haldamisel.
4)Rahvusarhiiv võib avalikku ülesannet täitvale asutusele ja isikule anda käesoleva seaduse ja selle alusel kehtestatud õigusaktide täitmiseks juhiseid dokumentide ja arhivaalide haldamiseks.
5)Rahvusarhiiv teostab haldusjärelevalvet arhivaalide haldamise ning arhiivieeskirja, Rahvusarhiivi juhiste ja oma ülesannete raames dokumendihalduse üldnõuete täitmise üle avalikku ülesannet täitva asutuse või isiku poolt ning teeb puuduse kõrvaldamiseks ettepanekuid. Kui puudust ei kõrvaldata, annab Rahvusarhiiv avalikku ülesannet täitvale asutusele või isikule puuduse kõrvaldamiseks korralduse, mille täitmine on kohustuslik.
§ 7. Dokumentide hindamine
1)Rahvusarhiiv selgitab välja avalikku ülesannet täitva asutuse või isiku, kelle tegevuse käigus võib tekkida arhivaale, lähtudes seejuures asutuse või isiku olulisusest ühiskonnas ning avaliku ülesande sisust.
2)Rahvusarhiiv selgitab käesoleva paragrahvi lõikes 1 nimetatud asutuse või isiku dokumente hinnates välja arhivaalid, arvestades:
1)avaliku võimu teostamise vajadust;
2)isiku õiguste või tehingute tõendamise vajadust;
3)teabe kultuuri- ja ajalooväärtust.
3)Enne arhivaalide väljaselgitamist ei tohi käesoleva paragrahvi lõikes 1 nimetatud asutus ega isik oma dokumente hävitada.
4)Arhivaalilt arhiiviväärtuse äravõtmise otsustab riigiarhivaar.
§ 8. Arhivaalide üleandmine
1)Avalikku ülesannet täitev asutus või isik annab arhivaalid üle Rahvusarhiivile, kui neid ei vajata enam oma ülesannete täitmiseks, kuid hiljemalt kümme aastat pärast dokumendi loomist või saamist ning kui seadusega ei ole sätestatud teisiti.
2)Riigiarhivaar võib põhjendatud juhtudel arhivaalide üleandmise tähtaega pikendada.
3)Avaliku ülesande täitmise käigus loodud või saadud arhivaalide Rahvusarhiivile üleandmisega seotud kulud, sealhulgas nende nõuetekohase korrastamise, kirjeldamise ning transpordi kulud, katab üleandja.
4)Peremehetu dokument, mille omanikku ei ole võimalik välja selgitada ja millele Rahvusarhiiv annab arhiiviväärtuse, on riigi omand ning seda säilitab Rahvusarhiiv.
§ 9. Arhivaalide säilitamine ja kaitse
1)Arhivaale tuleb hoida nõuetekohastes tingimustes, hoides ära nende lubamatu kasutamise, kahjustumise ja hävimise.
2)Arhivaalis sisalduvat teavet võib üle kanda teisele teabekandjale, kui teabe hoidmine teisel teabekandjal on põhjendatud.
§ 10. Juurdepääs arhivaalile ja arhivaali kasutamine
1)Rahvusarhiivis säilitatavale arhivaalile on juurdepääs vaba, kui sellele ei laiene Euroopa Parlamendi ja nõukogu määruses (EL)2016/679 füüsiliste isikute kaitse kohta isikuandmete töötlemisel ja selliste andmete vaba liikumise ning direktiivi 95/46/EÜ kehtetuks tunnistamise kohta (isikuandmete kaitse üldmäärus)(ELT L 119, 04.05.2016, lk 1–88), avaliku teabe seaduses, isikuandmete kaitse seaduses, riigisaladuse ja salastatud välisteabe seaduses või muus seaduses kehtestatud piirangud.
1^1)Arhivaali digitaalne kujutis, digitaalne arhivaal ning arhivaali, arhivaali digitaalset kujutist ja digitaalset arhivaali kirjeldavad andmed, mille autoriõigused või autoriõigusega kaasnevad õigused kuuluvad seaduse või tehingu alusel Rahvusarhiivile, on taaskasutatavad avaliku teabe seaduses sätestatud tingimustel ja korras, arvestades käesoleva seaduse ja autoriõiguse seadusega ettenähtud erisusi.
2)Rahvusarhiiv võimaldab arhivaaliga tutvuda. Arhiivis kohapeal arhivaaliga tutvumise eest Rahvusarhiiv tasu ei võta.
3)Rahvusarhiiv võib arhivaali kasutamist piirata teabekandja halva füüsilise seisundi tõttu või kui kasutamine võib arhivaali kahjustada, tagades võimaluse korral juurdepääsu arhivaalis sisalduvale teabele.
4)Rahvusarhiiv väljastab isiku õiguste või tehingute tõendamiseks arhiiviteatise.
5)Rahvusarhiivile üleantavale eraõiguslikule dokumendile juurdepääsu tingimused sätestatakse lepingus. Lepingus sätestatud juurdepääsupiirang ei tohi kehtida kauem kui 50 aastat alates dokumendi üleandmisest.
6)Arhivaalis sisalduvatele isikuandmetele on pärast andmesubjekti surma juurdepääs andmesubjekti pärijal, abikaasal, alanejal ja ülenejal sugulasel, õel ja vennal või nende nõusolekul kolmandal isikul. Mitme pärija või muu käesolevas lõikes nimetatud isiku olemasolul on andmesubjekti isikuandmeid sisaldavale arhivaalile juurdepääs lubatud nimetatuist ükskõik kelle nõusolekul, kuid igaühel neist on õigus nimetatud nõusolek tagasi võtta. Nõusolekut ei ole vaja juhul, kui isikuandmeid töödeldakse käesoleva paragrahvi lõikes 1 nimetatud õigusaktide alusel.
§ 11. Kohaliku omavalitsuse arhiiv
1)Kui kohalik omavalitsus on moodustanud käesoleva seaduse jõustumise ajaks arhiivi, siis hindab dokumente, kogub ja säilitab kohaliku omavalitsuse organi või asutuse tegevuse tulemusena loodud või saadud arhivaale ning võimaldab neile juurdepääsu ja korraldab nende kasutamist kohaliku omavalitsuse arhiiv.
2)Kohaliku omavalitsuse arhiivile laienevad käesoleva seaduse §-des 9 ja 10 ning käesoleva seaduse alusel kehtestatud õigusaktides sätestatud nõuded arhivaalide säilitamise, kaitse ja kasutamise ning neile juurdepääsu kohta. Käesoleva seaduse § 6 lõiget 5 ei rakendata kohaliku omavalitsuse suhtes, kui kohalikus omavalitsuses on moodustatud kohaliku omavalitsuse arhiiv.
3)Kohaliku omavalitsuse arhiivi tegevuse lõpetamisel on omanik kohustatud tagama arhivaalide üleandmise Rahvusarhiivile ning kandma sellega seotud kulud.
§ 12. Kultuuri- ja ajalooväärtusega dokumendikogu
1)Avalik-õiguslikule või riigi- või kohaliku omavalitsuse muuseumile ja raamatukogule, haridus-, teadus- ja arendusasutusele ning sihtasutusele, kes valdab kultuuri- ja ajalooväärtusega dokumendi- või teabekogu, ei laiene käesoleva seaduse § 2 lõikes 4 sätestatud arhivaali üleandmise kohustus ega § 8, kui nii on seaduses või asutuse põhimääruses või põhikirjas sätestatud.
2)Käesoleva paragrahvi lõikes 1 nimetatud asutustele võib seaduse või asutuse põhimääruse või põhikirjaga laiendada käesolevas seaduses ja arhiivieeskirjas sätestatud dokumentide korrastamise, säilitamise ja neile juurdepääsu võimaldamise nõudeid.
§ 13. Arhiivieeskiri
 Vabariigi Valitsus või tema volitatud minister kehtestab määrusega arhiivieeskirja, mis reguleerib ja täpsustab dokumentide hindamist ja arhivaalide säilitamist avalikku ülesannet täitva asutuse või isiku juures kuni üleandmiseni Rahvusarhiivile, arhivaalide Rahvusarhiivile üleandmise korda, nende säilitamist ja kaitset Rahvusarhiivis ning neile juurdepääsu korraldamist, sealhulgas arhiiviteatise väljastamist Rahvusarhiivi poolt.
§ 14. Dokumendi ja arhivaali kasutamiskõlbmatuks muutmine
1)Dokumendi või arhivaali säilitusnõuete eiramise eest, kui see tõi kaasa dokumendi või arhivaali kasutamiskõlbmatuks muutumise, –
karistatakse rahatrahviga kuni 100 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 1300 eurot.
§ 15. Dokumendi ja arhivaali ebaseaduslik hävitamine
1)Dokumendi või arhivaali ebaseadusliku hävitamise eest –
karistatakse rahatrahviga kuni 150 trahviühikut.
2)Sama teo eest, kui selle on toime pannud juriidiline isik, –
karistatakse rahatrahviga kuni 1600 eurot.
§ 16. Menetlus
2)Käesoleva seaduse §-des 14 ja 15 sätestatud väärtegude kohtuväline menetleja on politseiasutus.
§ 17. Käesoleva seaduse § 8 lõike 1 rakendamine
 Käesoleva seaduse § 8 lõiget 1 rakendatakse pärast käesoleva seaduse jõustumist loodud või saadud paberkandjal dokumentide puhul, millele Rahvusarhiiv on andnud arhiiviväärtuse. Kuni käesoleva seaduse jõustumiseni loodud arhiiviväärtusega paberkandjal dokumentide puhul rakendatakse üleandmistähtaega 20 aastat nende loomisest arvates.
§ 18. Arhiiviregistri likvideerimine
 Arhiiviregister likvideeritakse ja arhiiviväärtuslikuks hinnatud teavet säilitatakse edaspidi Rahvusarhiivis.
Kohaliku omavalitsuse üksuste liitude seadus
§ 1. Seaduse reguleerimisala
1)Seadus näeb ette maakonna või piirkonna kohaliku omavalitsuse üksuste liidu ja üleriigilise kohaliku omavalitsuse üksuste liidu (edaspidi ühiselt liit)asutamise ja tegevuse erisused võrreldes mittetulundusühingute seadusega.
2)Liit on mittetulundusühing, mille suhtes kohaldatakse mittetulundusühingute seadust, arvestades käesolevas seaduses ettenähtud erisusi.
§ 2. Maakonna kohaliku omavalitsuse üksuste liit
1)Maakonna kohaliku omavalitsuse üksused võivad moodustada maakonna kohaliku omavalitsuse üksuste liidu (edaspidi maakondlik liit).
2)Maakondliku liidu eesmärgiks on maakonna kohaliku omavalitsuse üksuste ühistegevuse kaudu maakonna tasakaalustatud ja jätkusuutlikule arengule kaasaaitamine, maakonna kultuuritraditsioonide säilitamine ja edendamine, maakonna ja oma liikmete esindamine ja liikmete ühiste huvide kaitsmine, samuti maakonna kohaliku omavalitsuse üksuste koostöö edendamine ja liikmetele seadusega ettenähtud ülesannete paremaks täitmiseks võimaluste loomine.
3)Maakondliku liidu nimi peab viitama maakonnale, mille kohaliku omavalitsuse üksused sellesse liitu kuuluvad, ning sisaldama eestikeelset täiendit «omavalitsusüksuste liit» või «omavalitsuste liit». Kohaliku omavalitsuse üksuste ühendus, mis ei ole käesoleva seaduse nõuete kohane, ei või oma nimes kasutada täiendit «omavalitsusüksuste liit» või «omavalitsuste liit».
§ 2^1. Piirkonna kohaliku omavalitsuse üksuste liit
1)Mitme maakonna kohaliku omavalitsuse üksused võivad omavahel moodustada piirkonna kohaliku omavalitsuse üksuste liidu (edaspidi piirkondlik liit). Piirkondlik liit hõlmab kahe või enama maakonna territooriumi koosseisu kuuluvaid kohaliku omavalitsuse üksusi
2)Piirkondliku liidu eesmärk on piirkonna kohaliku omavalitsuse üksuste ühistegevuse kaudu kaasa aidata piirkonna tasakaalustatud ja jätkusuutlikule arengule, säilitada ja edendada piirkonna kultuuritraditsioone, esindada piirkonda ja oma liikmeid ning kaitsta liikmete ühiseid huvisid, samuti edendada piirkonna kohaliku omavalitsuse üksuste koostööd ja luua liikmetele võimalused seadusega ette nähtud ülesannete paremaks täitmiseks.
3)Piirkondliku liidu nimi peab viitama piirkonnale, mille kohaliku omavalitsuse üksused sellesse liitu kuuluvad, ning sisaldama eestikeelset täiendit „omavalitsusüksuste liit” või „omavalitsuste liit”.
§ 3. Üleriigiline kohaliku omavalitsuse üksuste liit
1)Kohaliku omavalitsuse üksused võivad moodustada üleriigilise kohaliku omavalitsuse üksuste liidu (edaspidi üleriigiline liit).
2)Üleriigilise liidu eesmärgiks on kohaliku omavalitsuse üksuste ühistegevuse kaudu kohaliku omavalitsuse üldisele arengule kaasaaitamine, oma liikmete esindamine ja nende ühiste huvide kaitsmine, samuti liikmete koostöö edendamine ja liikmetele seadusega ettenähtud ülesannete paremaks täitmiseks võimaluste loomine.
3)Üleriigilise liidu nimi peab viitama selle liidu üleriigilisele ulatusele ning asjaolule, et tegemist on kohaliku omavalitsuse üksuste liiduga.
2. peatükk LIIDU ASUTAMISE JA LIIDU TEGEVUSE ERISUSED
§ 4. Asutamine
1)Maakondliku liidu võivad ühiselt asutada üle poole maakonna kohaliku omavalitsuse üksustest. Piirkondliku liidu võivad ühiselt asutada üle poole iga osaleva maakonna kohaliku omavalitsuse üksustest.
2)Üleriigilise liidu võivad ühiselt asutada üle poole Eesti kohaliku omavalitsuse üksustest või kohaliku omavalitsuse üksused, kelle elanike arv kokku moodustab rahvastikuregistri andmete alusel üle poole Eesti elanike arvust.
3)Kohaliku omavalitsuse üksus võib samal ajal kuuluda ühte maakondlikku või piirkondlikku liitu ja ühte üleriigilisse liitu.
§ 5. Põhikiri
1)Liidu põhikirjas esitatakse järgmised andmed:
1)liidu nimi ja asukoht;
2)liikmete vastuvõtmise ja liikmete liidust väljaastumise või -arvamise kord;
3)liidu ülesanded;
4)liidu organid;
5)üldkoosolekul ja teistes organites liikmete esindatuse määramise alused;
6)liidu organitesse esindajate määramise ja nende vahetamise kord;
7)liidu organite volitused ja esindamise kord;
8)liikmemaksude kehtestamise põhimõtted ja liidu liikmete osalus liidu vara soetamisel ja kasutamisel ning liidu ülesannete täitmisel;
9)liikmete õigused ja kohustused;
10)põhikirja muutmise kord;
11)liidu tegevuse tulemus- ja finantskontroll ning avastatud puudustele reageerimise võimalused ja kord;
12)liidu lõpetamise alused ja kord;
13)vara jaotus liidu lõpetamise korral.
2)Kui liidu põhikirjas on ette nähtud liidu organites liikmete esindatuse määramisel või muudel juhtudel liidu liikmeteks olevate kohaliku omavalitsuse üksuste elanike arvu proportsiooni arvestamine, lähtutakse kohaliku omavalitsuse üksuse elanike arvust rahvastikuregistri andmete alusel viimase kohaliku omavalitsuse volikogu valimiste aasta 1. juuni seisuga.
§ 6. Liikmed
1)Liit ei või keelduda maakondliku või üleriigilise liidu liikmele esitatavatele nõuetele vastava kohaliku omavalitsuse üksuse vastuvõtmisest liidu liikmeks.
2)Kui liidu liikmete arv langeb alla käesoleva seaduse §-s 4 ettenähtud suuruse ning liikmete arvu ei suudeta kuue kuu jooksul suurendada §-s 4 ettenähtud suuruseni, muudetakse liit põhikirja muutmisega muud liiki kohaliku omavalitsuse üksuste ühenduseks või lõpetatakse liidu tegevus.
3)Haldusterritoriaalse korralduse muutmisel läheb liidu liikme staatus üle uuele kohaliku omavalitsuse üksusele, kui kõik endised kohaliku omavalitsuse üksused olid liidu liikmed.
4)Haldusterritoriaalse korralduse muutmise tulemusel tekkinud kohaliku omavalitsuse üksuse esindatuse proportsioon liidu organites määratakse uue kohaliku omavalitsuse üksuse tunnustest lähtudes.
5)Liikmestaatuse ülemineku üksikasjalik kord nähakse ette põhikirjas.
6)Kui kõik endised kohaliku omavalitsuse üksused ei olnud sama liidu liikmed, lõpeb nende liikmestaatus haldusterritoriaalse korralduse muutmisel.
7)Liidu mittetulundusühingute ja sihtasutuste registrisse kandmise avaldusele lisatakse liidu liikmete nimekiri. Liikme liitu vastuvõtmisel, liidust väljaastumisel, väljaarvamisel või liikmestaatuse üleminekul esitab liit mittetulundusühingute ja sihtasutuste registri pidajale viivitamata sellekohase teate.
§ 7. Üldkoosolek
1)Üldkoosolekul võivad oma esindaja kaudu osaleda kõik liidu liikmed. Liidu põhikirjas ettenähtud juhtudel võib liikmel olla mitu esindajat.
2)Liige nimetab oma esindaja liidu üldkoosolekule kohaliku omavalitsuse volikogu volituste tähtajaks. Igale esindajale määratakse asendaja. Esindaja ja tema asendaja nimetatakse kohaliku omavalitsuse volikogu või valitsuse liikmete hulgast. Volikogu võib esindaja või tema asendaja, sõltumata põhjusest, tagasi kutsuda ning nimetada uue esindaja või asendaja.
3)Üldkoosoleku otsused võetakse vastu üldkoosolekul osalevate esindajate poolthäälteenamusega. Igal esindajal on üks hääl. Seaduses või põhikirjas võib mõne otsuse vastuvõtmiseks näha ette suurema häälteenamuse nõude või näha ette, et otsus on vastu võetud, kui ükski esindaja ei ole selle vastu.
4)Mittetulundusühingute seaduses nimetatud liikmete häälteenamust käsitatakse liitude puhul käesoleva paragrahvi lõikes 3 nimetatud poolthäälteenamusena.
3. peatükk LIIDU ÜLESANDED JA LIIDU RAHASTAMINE
§ 8. Liidu esindusülesanded
1)Liit esindab liitu kuuluvaid kohaliku omavalitsuse üksusi kui tervikut suhetes riigiorganite, teiste isikute ja rahvusvaheliste organisatsioonidega.
2)Maakondlik liit esindab maakonna ning piirkondlik liit sellesse kuuluvate maakondade kohaliku omavalitsuse üksuste ühishuve suhetes riigiorganite, teiste isikute ja rahvusvaheliste organisatsioonidega.
2^1)Maakondlik liit võib teise liidu või liitudega moodustada ühise regionaalse esinduse. Sellisel juhul otsustavad liidud vastavalt oma põhikirjale järgmised küsimused:
1)ühise esinduse arvulise koosseisu ja esindatuse põhimõtete kooskõlastamine ja kehtestamine;
2)ühise esinduse tehnilise teenindamise ning raha eraldamise põhimõtete kooskõlastamine ja kehtestamine;
3)liidu esindajate nimetamine ühisesse esindusse ja vajaduse korral ühisest esindusest tagasikutsumine.
3)Liidul on õigus oma liikmete ühiste huvide kaitsmiseks pöörduda kaebusega halduskohtusse.
§ 9. Liidu täidetavad kohaliku omavalitsuse ülesanded
1)Liit täidab kohaliku omavalitsuse ülesandeid, mille liidu kaudu ühiselt täitmise on otsustanud üldkoosolek. Üldkoosolek võib otsustada ülesande täitmiseks võtmise teiselt liidult lepingu alusel.
2)Kohaliku omavalitsuse ülesandeid täidab liit nende kohaliku omavalitsuse üksuste eest, kelle volikogu on otsustanud ülesande liidu kaudu ühise täitmise.
3)Avaliku võimu volituse rakendamist eeldava ülesande võib liidule täitmiseks anda ainult seaduses sisalduva sellekohase volituse olemasolu korral.
4)Seadusega või selle alusel kohalikule omavalitsusele pandud ülesande võib liidule täitmiseks anda ainult seaduses sisalduva sellekohase volituse olemasolu korral.
§ 10. Liidu täidetavad riiklikud ülesanded
1)Liit täidab ülesandeid, mis on talle pandud seadusega või seaduse alusel.
2)Liit võib sõlmida valitsusasutusega lepingu, mille alusel ta võtab täita riikliku ülesande.
3)Riikliku ülesande võtab liit täita juhul, kui ükski liitu kuuluv kohaliku omavalitsuse üksus ei ole selle vastu.
4)Seadusega või seaduse alusel liidule pandud ülesande täitmisega seotud kulud kaetakse riigieelarvest.
§ 11. Liidu rahastamine
Liidu ülesannete täitmist rahastatakse:
1)liikmemaksudest;
2)toetustest ja annetustest;
3)liidu põhikirjalisest tegevusest saadavast tulust;
4)seaduses või seaduse alusel ettenähtud juhtudel riigieelarvelistest eraldistest.
§ 11^1. Majandusaasta aruanne
Liit esitab majandusaasta aruande mittetulundusühingute seaduse § 36 lõike 5 ja § 78 lõike 3 kohaselt ilma põhitegevusala andmeteta.
4. peatükk LÕPPSÄTTED
§ 12. Liidu ümberregistreerimine
1)Eesti Vabariigi ettevõtete, asutuste ja organisatsioonide registris (edaspidi ettevõtteregister)registreeritud kohaliku omavalitsuse üksuste liidud kuuluvad ümberregistreerimisele mittetulundusühingute ja sihtasutuste registris.
2)Mittetulundusühingute seaduse nõuete kohane liidu ümberregistreerimise avaldus esitatakse mittetulundusühingute ja sihtasutuste registri pidajale hiljemalt 2004. aasta 1. jaanuariks. Avaldusele lisatakse mittetulundusühingute seaduse § 93 lõikes 2 nõutud dokumendid ning liidu liikmete nimekiri.
3)Kui ettevõtteregistris registreeritud liitu ei ole 2004. aasta 1. jaanuariks mittetulundusühinguna registrisse kantud või kui registrisse kandmise avaldust ei ole registripidajale selleks ajaks esitatud või kui avaldus on jäetud pärast seda kuupäeva rahuldamata, loetakse liit sundlõpetatuks ja likvideeritakse mittetulundusühingute seaduse §-s 95 ettenähtud korras. Liitude sundlõpetamise teadete avaldamine ametlikus väljaandes Ametlikud Teadaanded on riigilõivuvaba.
4)Mittetulundusühingute ja sihtasutuste registris registreeritud kohaliku omavalitsuse üksuste liit, kes vastab käesoleva seaduse §-s 4 esitatud nõuetele, viib hiljemalt 2004. aasta 1. jaanuariks oma põhikirja vastavusse käesoleva seadusega või lõpetab liidu nime kasutamise, vastasel juhul loetakse liit sundlõpetatuks ning likvideeritakse mittetulundusühingute seaduse §-s 95 ettenähtud korras.
5)Käesoleva paragrahvi lõigetes 2 ja 3 ettenähtud korras kuuluvad mittetulundusühingute ja sihtasutuste registris ümberregistreerimisele ka ettevõtteregistris registreeritud kohaliku omavalitsuse üksuste liitude ühendused.
§ 13. Kohaliku omavalitsuse korralduse seaduse muutmine
Kunstiteoste tellimise seadus
§ 1. Seaduse reguleerimisala
1)Käesolev seadus reguleerib avaliku otstarbega hoone ehitustöödega kaasnevat kunstiteoste tellimise kohustust avaliku ruumi esteetilise rikastamise eesmärgil.
2)Avaliku otstarbega hoone käesoleva seaduse tähenduses on ühiskondlikuks kasutamiseks ette nähtud hoone, millele on kas täielikult, osaliselt ja pidevalt või ajutiselt ligipääs lisaks asutuse töötajatele ja ametnikele ka kolmandatel isikutel. Sellised hooned on näiteks:
1)büroohoone;
2)administratiivhoone;
3)haridusasutuse hoone;
4)tervishoiuasutuse hoone;
5)spordihoone;
6)hoolekandeasutuse hoone;
7)kultuuri- või meelelahutusasutuse hoone;
8)transpordihoone;
9)teenindushoone;
10)kaubandushoone;
11)toitlustushoone;
12)majutushoone;
13)kultus- või tavandihoone;
14)ajateenijate väljaõppeks mõeldud hoone.
3)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Kunstiteoste tellimise kohustus
1)Käesolevas seaduses sätestatud kohustused laienevad järgmistele isikutele (edaspidi tellija):
1)riik või riigiasutus;
2)avalik-õiguslik juriidiline isik või selle asutus, välja arvatud kohaliku omavalitsuse üksus, kohaliku omavalitsuse asutus või kohalike omavalitsuste ühendus;
3)sihtasutus, mille ainuasutaja on käesoleva lõike punktides 1 ja 2 nimetatud isik või mille nõukogu vähemalt pooled liikmed määravad käesoleva lõike punktides 1 ja 2 nimetatud isikud;
4)mittetulundusühing, mille rohkem kui pooled liikmed on käesoleva lõike punktides 1 ja 2 nimetatud isikud;
5)äriühing, mille osa- või aktsiakapitalist rohkem kui poolt omavad või mille aktsiate või osadega esindatud häältest rohkem kui poolt valitsevad või mille juhatuse või nõukogu liikmetest rohkem kui poole määravad käesoleva lõike punktides 1 ja 2 nimetatud isikud, ning muu eraõiguslik juriidiline isik tingimusel, et ta on asutatud eesmärgiga täita või ta täidab põhi- või kõrvaltegevusena avalikes huvides ülesannet, millel ei ole tööstuslikku ega ärilist iseloomu ja mille täitmist põhiliselt rahastavad käesoleva lõike punktides 1 ja 2 nimetatud isikud;
6)isik, kellele on antud eri- või ainuõigus tegutseda riigihangete seaduse §-des 146–152 nimetatud valdkondades.
2)Tellija on kohustatud tellima kunstiteose, kui on täidetud kõik järgmised tingimused:
1)tellija sõlmis hankijana riigihangete seaduse § 8 lõikes 5 nimetatud ehitustööde hankelepingu või riigihangete seaduse § 137 lõikes 1 nimetatud ehitustööde kontsessioonilepingu;
2)ehitustöö seisneb avaliku otstarbega hoone püstitamises, laiendamises või ümberehitamises;
3)ehitustööde hankelepingu või kontsessioonilepingu hind on vähemalt võrdne riigihangete seaduse § 14 lõike 2 punktis 2 nimetatud ehitustööde riigihanke viiekordse piirmääraga.
2^1)Kunstiteose tellimise kohustust ei ole, kui:
1)ehitatakse ajutine ehitis;
2)ehitatakse ehitise tehnosüsteem või selle osa;
3)ehitustööde hankelepingu või kontsessioonilepingu hind ilma tehnosüsteemi ehitamise kuludeta on väiksem käesoleva paragrahvi lõike 2 punktis 3 nimetatud piirmäärast või
4)ehituse kogumaksumus finantseeritakse välisprojektist või -programmist ja kunstiteose tellimine ei ole abikõlblik;
5)ehitatakse karistusasutuse hoonet;
6)ehitatakse perekodu või asenduskodu hoonet.
3)Kunstiteoste hind ilma käibemaksuta peab kokku olema vähemalt 1/100 järgmisest hinnast, kuid mitte üle 110 000 euro:
1)käesoleva paragrahvi lõike 2 punktis 1 nimetatud ehitustööde hankelepingu või kontsessioonilepingu hinnast;
2)kõigi osade suhtes sõlmitud hankelepingute summeeritud hinnast, kui ehitustööde hange on jaotatud ühe hankemenetluse raames osadeks;
3)ehitustööde ja projekteerimisteenuste hankelepingute summeeritud hinnast, kui ehitustööde hankelepingule eelneva viie aasta jooksul on sõlmitud sama hoone projekteerimisteenuste hankeleping.
4)Kunstiteose hind ilma käibemaksuta võib ületada käesoleva paragrahvi lõikes 3 nimetatud summat.
§ 3. Kunstiteose tellimine
1)Kunstiteose tellimine toimub avaliku konkursi teel, välja arvatud käesoleva seaduse § 3^1  lõikes 8 sätestatud juhul.
2)Kunstiteose tellimise konkursi tulemusena tellitakse ainulaadne kunstiteos, mis on vallasasi või kinnisasja oluline osa ja mis pannakse avalikult ja püsivalt välja avaliku otstarbega hoones või selle juures.
3)Tellitav kunstiteos peab olema hoone arhitektuurilise terviku ja selle kasutaja tegevusega sobituv avalikku ruumi rikastav kujutava kunsti teos, mis on autori või autorite originaallooming ning mis ei ole mõeldud hoone igapäevaste funktsioonide tagamiseks.
4)Kunstiteose tellimise konkursil hinnatakse esitatud tööde esteetilisi, funktsionaalseid ja keskkonda mõjutavaid omadusi.
§ 3^1. Kunstiteose tellimise konkursi korraldamine
1)Kunstiteose tellimise konkursi alustamiseks avaldab tellija konkursiteate oma kodulehel.
2)Kunstiteose tellimise konkurss kuulutatakse välja esimesel võimalusel, kuid mitte hiljem kui aasta pärast ehitustööde hankelepingu sõlmimist või juhul, kui ehitustööde hange on jaotatud ühe hankemenetluse raames osadeks, aasta pärast viimase osa kohta hankelepingu sõlmimist.
3)Kunstiteose tellimise konkursi tähtaeg ei tohi olla lühem kui 50 kalendripäeva.
4)Konkursile esitatud kavandid on kuni žürii otsuse tegemiseni anonüümsed.
5)Tellija võib kehtestada konkursil osalejatele kvalifikatsiooninõuded. Kui need kehtestatakse, peab vähemalt ühel kolmandikul žürii liikmetest olema samaväärne kvalifikatsioon.
6)Tellija teavitab Kultuuriministeeriumi konkursi väljakuulutamisest ja edastab konkursi tingimused.
7)Konkursi toimumise ajal tagab tellija ligipääsu lõplikku ruumimuljet edasi andvale kolmemõõtmelisele kujutisele ja võimaluse korral tellitava kunstiteose asukohale, välja arvatud riigisaladusele riigisaladuse ja salastatud välisteabe seaduse alusel.
8)Julgeolekuasutuse Kultuuriministeeriumiga kooskõlastatud otsuse alusel võib julgeolekuasutus soetada valmis kunstiteose Kultuuriministeeriumi nimetatud eksperdi osalusel konkursita, kui käesolevas seaduses sätestatud korra järgimine ohustaks julgeolekuasutuse ülesannete täitmist või julgeolekuasutuse turvalisust.
§ 3^2. Kunstiteose tellimise konkursside liitmine
1)Kui ühele kinnisasjale on kavas ehitada mitu hoonet, võib Kultuuriministeeriumiga kooskõlastatult kunstiteose tellimise konkursid liita ja mitme konkursi asemel korraldada ühe konkursi või kuulutada konkursid välja samal ajal.
2)Konkurss tuleb välja kuulutada hiljemalt aasta pärast viimase ehitustööde hankelepingu sõlmimist.
3)Tellitava kunstiteose või tellitavate kunstiteoste hind ilma käibemaksuta ei või olla madalam kui eraldi konkursside väljakuulutamise korral.
§ 3^3. Žürii koosseis ja ülesanded
1)Kunstiteose tellimise konkursile esitatud kunstiteose kavandeid hindab vähemalt viieliikmeline žürii. Žürii liikmetest vähemalt kaks kolmandikku nimetab kujutava kunsti alal tegutseva loomeliidu juhatus. Ülejäänud žüriiliikmed nimetab tellija.
2)Žürii töösse kaasatakse vajaduse korral liikme või eksperdina hoone arhitekt, kasutaja esindaja, muinsuskaitse- või muid eksperte.
3)Tellija kooskõlastab konkursi lähteülesande ja põhitingimused žüriiga ning vajaduse korral ekspertidega enne konkursi väljakuulutamist.
4)Žürii on oma otsustes ja arvamustes sõltumatu ning lähtub üksnes konkursiteates sätestatud kriteeriumidest.
5)Žürii koostab oma tegevuse kohta protokolli, kuhu kantakse:
1)žürii põhjendatud otsus võitnud teose kohta;
2)premeerimise korral premeeritavate teoste paremusjärjestus;
3)žürii liikmete märkused ja võimalikud lisaselgitust vajavad asjaolud.
6)Protokollile kirjutavad alla kõik žürii liikmed.
§ 3^4. Kunstiteose tellimise konkursi tulemus ja sellest teavitamine ning võitjaga hankelepingu sõlmimine
1)Tellija kuulutab konkursi võitjaks žürii otsusel parima kavandi esitanud osaleja.
2)Tellija teatab Kultuuriministeeriumile viie tööpäeva jooksul otsuse tegemisest arvates kunstiteose tellimise konkursi tulemustest, edastab žürii protokollid ning nimetab tellitud kunstiteose liigi, autori ja asukoha. Kultuuriministeerium avalikustab info kunstiteose tellimise kohta oma veebilehel.
3)Kunstiteose tellimise konkursi võitjaga sõlmitakse hankeleping riigihangete seaduse § 49 lõike 1 punkti 2 alusel.
§ 3^5. Kunstiteose eest tasumine
1)Kunstiteose tellimisel võib tasustamine toimuda hankelepingu alusel ühe maksena või osamaksetena, kui see on vajalik kunstiteose valmimise tagamiseks.
2)Esimese osamakse tasumise aluseks on teose eskiis.
3)Viimase osamakse tasub tellija kunstiteose vastuvõtmisel.
§ 3^6. Kunstiteose väljapanek ja säilitamine
1)Kunstiteos peab olema püsivalt välja pandud vastuvõetud kujul ning sellele peab olema võimaldatud ligipääs, mis arvestab avaliku otstarbega hoones oleva asutuse töö iseloomu ja töökorda.
2)Kunstiteose autor annab koos teosega tellijale üle kunstiteost selgitava kirjelduse ning kunstiteose hooldamise ja säilitamise juhendi.
3)Tellija avalikustab oma veebilehel tellitud kunstiteose illustreerivad fotod, liigi, autori, asukoha ja autoripoolse lühikirjelduse ning edastab need andmed Kultuuriministeeriumile ühe kuu jooksul kunstiteose vastuvõtmisest arvates.
4)Kunstiteose kahjustumisel või asukoha muutmisel, hoone lammutamisel või otstarbe muutmisel, asutuse likvideerimisel või muudel kunstiteose eksponeerimist mõjutavatel juhtudel kooskõlastatakse kunstiteosega seotud edasine tegevus Kultuuriministeeriumiga ja autoriga või tema õiguste omajaga.
§ 4. Riiklik ja haldusjärelevalve
 Riiklikku ja haldusjärelevalvet käesoleva seaduse nõuete täitmise üle teeb Kultuuriministeerium.
§ 4^1. Riikliku järelevalve erimeetmed ja sunniraha määr
1)Korrakaitseorgan võib käesolevas seaduses sätestatud riikliku järelevalve tegemiseks kohaldada korrakaitseseaduse §-des 30, 50 ja 51 sätestatud riikliku järelevalve erimeedet korrakaitseseaduses sätestatud alusel ja korras.
2)Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 1500 eurot.
§ 5. Vastutus
1)Käesoleva seaduse § 2 lõigetes 2 ja 3 ning § 3 lõigetes 1 ja 3–5 sätestatud nõuete rikkumise eest –
karistatakse rahatrahviga kuni 300 trahviühikut.
2)Käesoleva paragrahvi lõikes 1 nimetatud rikkumise eest, kui selle on toime pannud juriidiline isik, –
karistatakse rahatrahviga kuni 4000 eurot.
4)Käesolevas paragrahvis sätestatud väärtegude kohtuväline menetleja on Kultuuriministeerium.
§ 6. Rakendussäte
Käesolevast seadusest tulenevat kunstiteoste tellimise kohustust rakendatakse juhul, kui käesoleva seaduse § 2 lõikes 2 nimetatud hankemenetlus algab pärast seaduse jõustumist.
§ 7. Üleminekusäte
1)Kuni päevani, mis on kindlaks määratud Euroopa Liidu Nõukogu otsuses Eesti Vabariigi suhtes kehtestatud erandi kehtetuks tunnistamise kohta Euroopa Liidu toimimise lepingu artikli 140 lõikes 2 sätestatud alusel, arvutatakse käesolevas seaduses eurodes väljendatud summad ümber Eesti kroonidesse Eesti Panga kursi alusel. Saadud tulem ümardatakse ühe sendi täpsusega kolmanda koha alusel pärast koma. Kui kolmandal kohal pärast koma olev arv on null kuni neli, jäetakse teisel kohal pärast koma olev arv muutmata. Kui kolmandal kohal pärast koma olev arv on viis kuni üheksa, ümardatakse teisel kohal olev arv ühe võrra ülespoole.
2)Enne 2015. aastat väljakuulutatud konkurss, mis ei ole 2015. aasta 1. veebruariks lõppenud, viiakse lõpule selle väljakuulutamise ajal kehtinud regulatsiooni alusel.
Välja kuulutanud
§ 1. Reguleerimisala ja kohaldamisala
1)Käesolevas seaduses sätestatakse Tallinna Ülikooli õiguslik seisund, eesmärk ja ülesanded, tegevuse alused ning juhtorganid.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Tallinna Ülikooli õiguslik seisund, eesmärk ja ülesanded
1)Tallinna Ülikool (edaspidi ülikool)on 1919. aastal asutatud Tallinna Õpetajate Seminari ning ülikooliga ühinenud asutuste akadeemilise tegevuse järjepidevuse kandja.
2)Ülikool on avalik-õiguslik juriidiline isik, kes tegutseb käesoleva seaduse, kõrgharidusseaduse, oma põhikirja ja muude õigusaktide alusel.
3)Ülikool on uuenduslik ja terviklik teadus-, arendus-, loome-, õppe- ja kultuuriasutus, kus toimub õpe kõrgharidustaseme kõigil astmetel. Ülikooli eesmärk on toetada kõrgetasemelise, interdistsiplinaarse ja rahvusvahelise akadeemilise tegevusega Eesti kestlikku arengut.
4)Käesoleva paragrahvi lõikes 3 nimetatud eesmärgi saavutamiseks ülikool:
1)edendab eelkõige haridus-, humanitaar-, loodus- ja sotsiaalteadusi ning kunste, aitab kaasa tervisliku ja kestliku elukeskkonna kujundamisele ning arendab ühiskonna vajadustest lähtuvaid digipädevusi;
2)edendab õpetajahariduse järjepidevuse kandjana õpetajakoolitust ja kasvatusteadusi ning panustab haridusuuendusse;
3)edendab eesti keele ja kultuuri säilimise ning arengu eesmärgil Eestit uurivaid teadusi ja eestikeelset haridust ning säilitab rahvuslikku kultuuripärandit;
4)kujundab oma üliõpilastest vastutustundlikke, ettevõtlikke ja algatusvõimelisi kodanikke ja haritlasi, kes on valmis panustama teadmispõhise elukorralduse juurdumisse, loovad oma tegevusega ühiskonnale olulist lisaväärtust ning osalevad ühiskondlikus mõttevahetuses;
5)arendab riigisisest ja rahvusvahelist koostööd ning elukestva õppe võimalusi ja osutab ühiskonnale vajalikke teenuseid.
§ 3. Ülikooli juhtimine
 Ülikooli juhivad nõukogu, senat ja rektor.
§ 4. Nõukogu
1)Nõukogu on ülikooli juhtorgan, kes vastutab ülikooli pikaajalise ja kestliku arengu ning oluliste majandus-, finants- ja varaga seotud otsuste tegemise eest, tagades ülikooli eesmärkide saavutamise.
2)Nõukogu koosseisu kuulub üksteist liiget, kellest:
1)viis liiget nimetab senat ülikooli põhikirjas sätestatud korras;
2)ühe liikme nimetab Eesti Teaduste Akadeemia;
3)viis liiget nimetab valdkonna eest vastutav minister isikute hulgast, kellel on nõukogu liikme kohustuste täitmiseks ja ülikooli ühiskonnaga sidustamiseks vajalikud teadmised ülikooli tegevusvaldkondades, majanduses või ettevõtluses ning laitmatu reputatsioon.
3)Üks isik saab olla nõukogusse nimetatud ainult ühel käesoleva paragrahvi lõikes 2 toodud alusel. Käesoleva paragrahvi lõike 2 punkti 2 või 3 alusel nimetatavaks nõukogu liikmeks ei saa olla Eesti Teaduste Akadeemia president, asepresident ega peasekretär, valdkonna eest vastutava ministeeriumi minister ega kantsler, ülikooli töötaja ega teise Eesti ülikooli juhtorgani liige.
4)Nõukogu koosseisu määrab viieks aastaks Vabariigi Valitsus korraldusega valdkonna eest vastutava ministri ettepanekul.
5)Nõukogu liikme nimetanud asutus, juhtorgan või isik võib enda nimetatud liikme põhjendatud juhul enne tema volituste lõppu tagasi kutsuda. Nõukogu liikme tagasikutsumisel või omal soovil tagasiastumisel nimetatakse tema asemele viivitamata uus nõukogu liige ajani, mis on jäänud asendatava nõukogu liikme volituste lõpuni.
6)Nõukogu:
1)võtab vastu ülikooli arengukava;
2)võtab vastu ülikooli eelarve;
3)võib panna ühekordse veto senati põhikirja vastuvõtmise otsusele;
4)võtab vastu ülikooli finantsplaani, eelarve täitmise aruande ja majandusaasta aruande;
5)otsustab kinnisvara omandamise, võõrandamise, piiratud asjaõigusega koormamise ja ülikoolile laenu võtmise;
6)täidab teisi seaduse või ülikooli põhikirjaga talle pandud ülesandeid.
7)Kui nõukogu kasutab käesoleva paragrahvi lõike 6 punktis 3 sätestatud vetoõigust, siis põhikirja vastuvõtmine ei jõustu ja pärast ülikooli põhikirjas sätestatud menetluse läbimist otsustab senat selle vastuvõtmise lõplikult.
§ 5. Senat
1)Senat on ülikooli akadeemiline otsustuskogu, kes vastutab ülikooli teadus-, arendus-, loome- ja õppetegevuse eest ning tagab selle kõrge kvaliteedi.
2)Senati koosseisu kuuluvad:
1)rektor, kes on senati esimees;
2)prorektorid;
3)üliõpilaste esindajad, kes moodustavad vähemalt ühe viiendiku senati koosseisust;
4)teised põhikirjas nimetatud isikud.
3)Senati moodustamise tingimused ja kord sätestatakse ülikooli põhikirjas.
4)Senat:
1)võtab vastu ülikooli põhikirja;
2)võib panna ühekordse veto nõukogu arengukava või eelarve vastuvõtmise otsusele, kui veto poolt on vähemalt kaks kolmandikku senati koosseisust;
3)teeb teadus-, arendus-, loome- ja õppetegevusega seotud olulised otsused ning kehtestab selle valdkonna õigusaktid vastavalt ülikooli põhikirjale;
4)täidab teisi seaduse või ülikooli põhikirjaga talle pandud ülesandeid.
5)Kui senat kasutab käesoleva paragrahvi lõike 4 punktis 2 sätestatud vetoõigust, siis arengukava või eelarve vastuvõtmise otsus ei jõustu ning pärast ülikooli põhikirjas sätestatud menetluse läbimist otsustab nõukogu arengukava või eelarve vastuvõtmise lõplikult.
§ 6. Rektor
1)Rektor on ülikooli seaduslik esindaja, kes juhib ülikooli igapäevast tegevust, lähtudes juhtimisel ülikooli arengukavast, eelarvest ja teistest strateegilistest dokumentidest.
2)Rektor:
1)esindab ülikooli ja teeb ülikooli nimel tehinguid ning volitab selleks vajaduse korral teisi isikuid;
2)vastutab ülikooli üldseisundi ja arengu, eelarve täitmise ja rahaliste vahendite õiguspärase ja otstarbeka kasutamise eest;
3)tagab nõukogu ja senati määruste ja otsuste täitmise;
4)omab ühekordset vetoõigust nõukogu ja senati määruse või otsuse suhtes;
5)tagab ülikooli põhikirja, arengukava, finantsplaani ja eelarve projektide koostamise;
6)on aruandekohustuslik nõukogu ja senati ees;
7)määrab kindlaks prorektorite arvu ja tegevusvaldkonnad ning sõlmib nendega kuni viieks aastaks töölepingud;
8)täidab teisi ülikooli põhikirja või muude õigusaktidega talle pandud ülesandeid ning otsustab ülikooli tegevusega seotud küsimusi, mis ei ole antud nõukogu ega senati pädevusse.
3)Rektori valib valimiskogu kuni viieks aastaks ülikooli põhikirjas sätestatud korras. Valimiskogu liikmeteks on nõukogu ja senati liikmed ning teised ülikooli põhikirjas nimetatud isikud.
4)Ülikooli rektori ametikohale võib kandideerida isik, kes on või on olnud valitud professori ametikohale.
5)Nõukogu esimees sõlmib rektoriga lepingu, millega määratakse kindlaks rektori õigused ja kohustused, temale makstava tasu suurus ning muud tegevuseks vajalikud tingimused. Lepingule kohaldatakse võlaõigusseaduses käsunduslepingu kohta sätestatut. Rektor astub ametisse nõukogu ja senati ees ametivande andmisega.
6)Nõukogul ja senatil on õigus avaldada rektorile umbusaldust ning rektor vabastatakse enne lepingu tähtaja möödumist ametist, kui selle otsuse poolt on kaks kolmandikku mõlema kogu koosseisust.
7)Rektori volitused lõpevad lepingu tähtaja möödumisel, omal soovil ametist tagasiastumisel või enne lepingu tähtaja möödumist ametist vabastamisel põhikirjas sätestatud korras.
8)Kui rektori volitused lõpevad ja volituste lõppemise ajaks ei ole valitud uut rektorit, määrab nõukogu rektori kohusetäitja kuni uue rektori valimiseni, kuid mitte kauemaks kui üheks aastaks. Kohusetäitjaga sõlmitavale lepingule kohaldatakse käesoleva paragrahvi lõikes 5 sätestatut.
9)Rektoriks valitud ülikooli töötajal on pärast rektori volituste lõppemist õigus jätkata töötamist samaväärsel ametikohal, kus ta ülikoolis töötas.
§ 7. Ülikooli juhtorganite õigusaktid
1)Nõukogu annab oma pädevuse piires määrusi ja võtab vastu otsuseid.
2)Senat annab oma pädevuse piires määrusi ja võtab vastu otsuseid.
3)Rektor annab oma pädevuse piires käskkirju ja korraldusi.
§ 8. Ülikooli vara ja rahastamine
1)Ülikool on oma vara omanik, kellel on õigus seda vallata, kasutada ja käsutada käesolevas seaduses ja ülikooli põhikirjas sätestatud korras, tagades vara eesmärgipärase, otstarbeka, säästliku ja heaperemeheliku valitsemise.
2)Ülikool omandab ja kasutab oma vara ülikooli tegevusteks ja eesmärkide saavutamiseks ning võõrandab vara, mis ei ole eeltoodu saavutamiseks vajalik, tagades tehingute kooskõla õigusaktidega, läbipaistvuse ja kontrollitavuse.
3)Ülikool arendab, säilitab ja täiendab kultuuripärandi kaitseks ja oma ülesannete täitmiseks akadeemilise ja ajaloolise väärtusega kogusid ja arhiive, tagades neile teadus- ja õppetöö eesmärgil vaba juurdepääsu, ning osutab ühiskonnale muid avalikke teenuseid raamatukogu ja teiste üksuste kaudu.
4)Ülikool valdab, kasutab ja käsutab oma vara, arvestades järgmisi piiranguid:
1)kinnisvara on õigus omandada, võõrandada või koormata piiratud asjaõigusega ülikooli nõukogu otsusel ning tema kehtestatud tingimustel ja korras;
2)ülikoolil ei ole õigust tagada oma varaga teise isiku kohustusi ega anda laenu, välja arvatud käesoleva lõike punktis 5 nimetatud juhul;
3)ülikoolil on õigus asutada oma põhikirjaliste ülesannete täitmiseks eraõiguslikke juriidilisi isikuid, kellel ei ole õigust asutada erakooli või eraõiguslikku teadus- ja arendusasutust;
4)ülikoolil ei ole õigust anda sponsortoetusi;
5)ülikoolil on õigus nõukogu otsusel omatulude arvelt tagada ülikooli poolt põhikirjaliste ülesannete täitmiseks asutatud juriidiliste isikute kohustusi ja anda neile laenu arvestusega, et kohustuste suurus kokku ei tohi ületada kümmet protsenti ülikooli eelarveaasta omatuludest.
5)Ülikooli tegevust rahastatakse riigieelarvest samadel alustel teiste avalik-õiguslike ülikoolidega, samuti õppekulude hüvitamisest ja ülikooli põhitegevusest tulenevate tasuliste teenuste osutamisest saadud vahenditest ning muudest allikatest.
§ 9. Üleminekusätted
1)Ülikooli kuratooriumi volitused lõpevad 2019. aasta 31. detsembril.
2)Ülikooli ülikooliseaduse alusel moodustatud nõukogu ja Eesti Teaduste Akadeemia esitavad käesoleva seaduse alusel moodustatava nõukogu liikmed valdkonna eest vastutavale ministrile hiljemalt 2019. aasta 1. oktoobriks.
3)Käesoleva seaduse alusel moodustatava nõukogu esimese koosseisu määrab Vabariigi Valitsus korraldusega, arvestades, et nõukogu volitused algavad 2020. aasta 1. jaanuaril.
4)Ülikooli ülikooliseaduse alusel moodustatud nõukogu täidab alates 2020. aasta 1. jaanuarist käesoleva seadusega senatile pandud ülesandeid. Ülikooli ülikooliseaduse alusel moodustatud nõukogu volitused kehtivad kuni käesolevas seaduses nimetatud senati moodustamiseni, kuid mitte kauem kui 2020. aasta 31. augustini.
5)Ülikooli ülikooliseaduse alusel moodustatud juhtorganid täidavad kuni 2019. aasta 31. detsembrini ülikooliseadusega neile pandud ülesandeid.
6)Ülikooli põhikiri ja teised õigusaktid viiakse käesoleva seadusega kooskõlla hiljemalt 2020. aasta 1. märtsiks.
7)Ülikooli enne käesoleva seaduse jõustumist valitud rektori volitused kehtivad kuni volituste lõppemiseni.
Euroopa Liidu liikmesriigist ebaseaduslikult väljaviidud kultuuriväärtuste tagastamise seadus1
§ 1. Seaduse reguleerimisala
1)Käesolev seadus reguleerib Euroopa Liidu liikmesriigi territooriumilt ebaseaduslikult väljaviidud ning Eestisse toodud kultuuriväärtuste tagastamist Euroopa Liidu liikmesriigile (edaspidi liikmesriik).
2)Käesolevas seaduses ettenähtud haldusmenetlusele kohaldatakse haldusmenetluse seadust, arvestades käesoleva seaduse erisusi.
§ 2. Seaduses kasutatavad mõisted
Käesolevas seaduses on mõisteid kasutatud järgmises tähenduses:
1)kultuuriväärtus – asi, mis on liikmesriigi õigusaktide kohaselt enne või pärast liikmesriigi territooriumilt ebaseaduslikku väljaviimist liigitatud või määratletud Euroopa Liidu toimimise lepingu artikli 36 tähenduses kui kunstilise, ajaloolise või arheoloogilise väärtusega rahvuslik rikkus;
2)kultuuriväärtuse ebaseaduslik väljaviimine liikmesriigist – kultuuriväärtuse väljaviimine Euroopa Liidu liikmesriigi territooriumilt, kui rikutakse kultuuriväärtuste väljaviimiseks liikmesriigi õigusaktidega kehtestatud korda või määrust nr 116/2009/EÜ (ELT L 39, 10.02.2009, lk 1–7), või kultuuriväärtuse tagastamata jätmine pärast ajutise väljaviimise tähtaja lõppemist või ajutise väljaviimise muu tingimuse rikkumine;
3)taotluse esitanud liikmesriik – liikmesriik, kelle territooriumilt on kultuuriväärtus ebaseaduslikult välja viidud ja kes taotleb seda tagasi;
4)kultuuriväärtuse tagastamine – kultuuriväärtuse tagastamine taotluse esitanud liikmesriigile.
§ 3. Kultuuriväärtuste kategooriad
§ 4. Taotluse esitamine
1)Taotlus liikmesriigist ebaseaduslikult väljaviidud kultuuriväärtuse tagastamiseks esitatakse Muinsuskaitseametile.
2)Taotluses peavad olema järgmised andmed:
1)kultuuriväärtuse kirjeldus ja dokument selle kohta, et tegemist on liikmesriigis kultuuriväärtusena käsitatava asjaga;
2)taotluse esitanud liikmesriigi pädeva asutuse kinnitus selle kohta, et kultuuriväärtus on sellest liikmesriigist ebaseaduslikult välja viidud;
3)andmed kultuuriväärtuse tegeliku või oletatava asukoha ja omaniku või valdaja kohta;
4)muu teave, mida taotluse esitanud liikmesriik peab vajalikuks kultuuriväärtuse tagastamise algatamiseks.
§ 4^1. Keskasutus
1)Euroopa Liidu liikmesriigist ebaseaduslikult väljaviidud kultuuriväärtuste tagastamiseks ettenähtud ülesannete täitmist korraldab keskasutusena Muinsuskaitseamet.
2)Keskasutus täidab järgmisi ülesandeid:
1)teavitab asjaomaseid liikmesriike Eesti territooriumilt leitud kultuuriväärtusest, kui on põhjust oletada, et kultuuriväärtus on teise liikmesriigi territooriumilt välja viidud ebaseaduslikult;
2)abistab taotluse esitanud liikmesriigi pädevaid asutusi taotluses nimetatud eseme kultuuriväärtuse kindlakstegemisel tingimusel, et kontrollimine toimub kuue kuu jooksul taotluse esitamisest arvates;
3)rakendab vajaduse korral meetmeid kultuuriväärtuse säilitamiseks ja tagastamiseks liikmesriigile, välja arvatud juhul, kui käesoleva lõike punktis 2 sätestatud tähtaja jooksul ei ole taotluse esitanud liikmesriik taotluses nimetatud eseme kultuuriväärtust kindlaks teinud;
4)tagab taotluse esitanud liikmesriigile ja kultuuriväärtuse omanikule või valdajale teabe edastamise;
5)vahendab kohtuvälise kokkuleppe saavutamist kultuuriväärtuse tagastamiseks taotluse esitanud liikmesriigi ja kultuuriväärtuse omaniku vahel.
3)Käesolevas seaduses sätestatud ülesannete täitmiseks ja koostööks ning teabe vahetamiseks teiste liikmesriikidega kasutab keskasutus ennekõike siseturu infosüsteemi, mida reguleerib Euroopa Parlamendi ja nõukogu määrus (EL)nr 1024/2012, mis käsitleb siseturu infosüsteemi kaudu tehtavat halduskoostööd ning millega tunnistatakse kehtetuks komisjoni otsus 2008/49/EÜ (IMI määrus)(ELT L 316, 14.11.2012, lk 1–11).
4)Tagastamismenetluse ajal hoiule võetud kultuuriväärtust hoiab keskasutus. Kui keskasutusel ei ole võimalik või otstarbekas kultuuriväärtust hoida, määrab Kultuuriministeerium riigimuuseumi, kuhu kultuuriväärtus hoiule antakse, või annab keskasutusele nõusoleku kultuuriväärtuse hoiule andmiseks teise muuseumi, kus on hoidmiseks vajalikud tingimused.
§ 5. Riiklik järelevalve
1)Riiklikku järelevalvet ebaseaduslikult väljaviidud kultuuriväärtuste tagastamisel teostab Muinsuskaitseamet.
2)Muinsuskaitseamet võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 31, 49, 50, 51 ja 52 sätestatud riikliku järelevalve erimeetmeid korrakaitseseaduses sätestatud alusel ja korras.
§ 5^1. Riikliku järelevalve erisused
§ 5^2. Sunniraha määr
 Ettekirjutuse täitmata jätmise korral on asendustäitmise ja sunniraha seaduses sätestatud korras rakendatava sunniraha ülemmäär 640 eurot.
§ 6. Keskasutuse koostöö teiste asutustega
1)Politsei- ja Piirivalveamet ja Maksu- ja Tolliamet aitavad oma pädevuse piires kaasa liikmesriigist ebaseaduslikult väljaviidud kultuuriväärtuste leidmisele Eesti territooriumil. Nimetatud asutused teevad liikmesriigist ebaseaduslikult väljaviidud kultuuriväärtuse asukoha ja omaniku või valdaja kohta saadud andmed Muinsuskaitseametile kirjalikult teatavaks andmete saamisest alates viie tööpäeva jooksul.
2)Politsei- ja Piirivalveameti ja Maksu- ja Tolliameti pöördumise korral on Muinsuskaitseameti ekspert kohustatud tegema asja kultuuriväärtuse määramise ekspertiisi.
3)Käesoleva paragrahvi lõikes 1 nimetatud asutused kasutavad koostööks ja teabe vahetamiseks ennekõike käesoleva seaduse § 4^1  lõikes 3 nimetatud infosüsteemi.
§ 7. Kultuuriväärtuse omaniku ja valdaja kohustused
§ 8. Ettekirjutus
§ 9. Kultuuriväärtuse tagastamise kohtumenetluse algatamine
1)Taotluse esitanud liikmesriik võib esitada hagi kultuuriväärtuse asukohajärgsele maakohtule kohtuasja algatamiseks kultuuriväärtuse omaniku või valdaja vastu kultuuriväärtuse sundvõõrandamiseks või ebaseaduslikust valdusest väljanõudmiseks ja tagastamiseks ning omanikule õiglase hüvitise määramiseks kolme aasta jooksul pärast seda, kui taotluse esitanud liikmesriigi pädev keskasutus on teada saanud kultuuriväärtuse asukoha ja selle omaniku või valdajal.
2)Hagiavaldusele lisatakse käesoleva seaduse § 4 lõike 2 punktides 1 ja 2 nimetatud dokumendid.
3)Taotluse esitanud liikmesriik teatab kohtuasja algatamisest viivitamatult Muinsuskaitseametile, kes informeerib sellest teiste liikmesriikide keskasutusi.
4)Tagastamisnõuet ei või esitada, kui taotluse esitanud liikmesriigi territooriumilt kultuuriväärtuse ebaseaduslikust väljaviimisest on möödunud üle 30 aasta või kui taotluse esitanud liikmesriigi territooriumilt eseme väljaviimist ei peeta nõude esitamise ajal enam ebaseaduslikuks. Liikmesriigi õigusaktide kohaselt riiklikuna käsitatavasse kogusse või liikmesriigi kohaliku või piirkondliku muuseumi, arhiivi või raamatukogu kogusse või kogusse, mida märkimisväärselt rahastab riik, või usulise ühenduse kogusse kuulunud kultuuriväärtuse tagastamise nõude võib esitada asja ebaseaduslikust väljaviimisest alates 75 aasta jooksul, kui taotluse esitanud liikmesriik ei kohalda aegumistähtaega või kui Eesti Vabariigi ja taotluse esitanud liikmesriigi vahel sõlmitud lepinguga ei ole ette nähtud 75 aastast pikemat tähtaega.
§ 10. Kohtumenetlus
1)Kultuuriväärtuse sundvõõrandamise, ebaseaduslikust valdusest väljanõudmise ja tagastamise ning hüvitise määramise kohtuasja menetletakse tsiviilkohtumenetluse seadustikus sätestatud korras.
2)Kultuuriväärtuse omanikul ei ole õigust esitada kultuuriväärtuse tagastamiseks esitatud hagile vastuväiteid, mis ei tulene käesolevast seadusest.
3)Käesolevas paragrahvis nimetatud menetluses võib taotluse esitanud liikmesriiki tema volituse alusel esindada Eesti Vabariik.
3^1)Kultuuriväärtuse sundvõõrandamist kohaldatakse ka isiku suhtes, kes on kultuuriväärtuse saanud pärimise või kinke teel, ning sellisel juhul ei ole omanik soodsamas olukorras kui isik, kellelt ta kultuuriväärtuse sai.
4)Käesoleva paragrahvi lõikes 3 nimetatud juhul esindab Eesti Vabariiki Muinsuskaitseamet.
§ 11. Kultuuriväärtuse tagastamine ja hüvitise määramine
1)Kohus otsustab omanikult kultuuriväärtuse sundvõõrandamise või valdajalt kultuuriväärtuse ebaseaduslikust valdusest väljanõudmise ja selle tagastamise taotluse esitanud liikmesriigile, kui tegemist on kultuuriväärtusega käesoleva seaduse § 2 punkti 1 tähenduses ja kultuuriväärtus on taotluse esitanud liikmesriigist ebaseaduslikult välja viidud.
2)Kui kohus otsustab, et liikmesriigi territooriumilt ebaseaduslikult väljaviidud kultuuriväärtus tuleb sundvõõrandada ja tagastada, määrab kohus kultuuriväärtuse omanikule õiglase hüvitise, kui omanik tõendab, et ta oli kõnealust kultuuriväärtust omandades hoolas.
2^1)Hoolsuskohustuse hindamisel käesoleva seaduse tähenduses võetakse arvesse kõiki asja omandamise tingimusi, eelkõige asja päritolu käsitlevaid dokumente, taotluse esitanud liikmesriigi õigusaktidega nõutavaid ekspordilubasid, poolte tegevuse iseloomu, makstud hinda, seda, kas omanik kasutas varastatud kultuuriväärtuste kohta loodud registreid, millele tal oli juurdepääs, muud asjakohast teavet, mida ta oleks saanud mõistlikul viisil hankida, või tegi muid toiminguid, mida iga mõistlik isik oleks samas olukorras teinud.
2^2)Hüvitise määramisel arvestab kohus Muinsuskaitseameti arvamust ning seda, kas omanik on kultuuriväärtuse omandanud heauskselt, kas ta on kultuuriväärtuse hoidmisse suhtunud heaperemehelikult ning kui suuri kulutusi ta on teinud kultuuriväärtuse säilitamiseks.
3)Hüvitisena määratud summa tasub taotluse esitanud liikmesriik.
4)Pärast käesolevas paragrahvis sätestatud kohtuotsuse tegemist või juhul, kui kultuuriväärtuse tagastamiseks saavutatakse kohtuväline kokkulepe, korraldab Muinsuskaitseamet vajalikud toimingud kultuuriväärtuse tagastamiseks taotluse esitanud liikmesriigi territooriumile kokkuleppel taotluse esitanud riigiga.
5)Muinsuskaitseamet katab kulud, mis on tagastamise ajal tehtud kultuuriväärtuse hoidmiseks või tagastamistoiminguteks. Taotluse esitanud liikmesriik hüvitab kulud Muinsuskaitseameti avalduse alusel.
6)Käesoleva paragrahvi lõikes 3 nimetatud hüvitise summa tasumine või käesoleva paragrahvi lõikes 5 nimetatud kulude katmine taotluse esitanud liikmesriigi poolt ei välista tema poolt vastavate summade sissenõudmist isikutelt, kes vastutavad kultuuriväärtuse ebaseadusliku väljaviimise eest taotluse esitanud liikmesriigi territooriumilt.
7)Pärast kultuuriväärtuse tagastamist kohtuotsuse või kohtuvälise kokkuleppe alusel kohaldatakse kultuuriväärtuse omandiõiguse suhtes taotluse esitanud liikmesriigi õigusakte.
§ 11^1. Nõuete esitamine taotluse esitanud liikmesriigis
Seoses liikmesriigist ebaseaduslikult väljaviidud kultuuriväärtusega on taotluse esitanud liikmesriigil või varastatud kultuuriväärtuse omanikul võimalik selles liikmesriigis algatada tsiviil- või kriminaalasja menetlemist ka siis, kui kultuuriväärtus on käesoleva seaduse alusel tagastatud või on alustatud kultuuriväärtuse tagastamise menetlust.
§ 12. Seaduse kohaldamine
Käesolevat seadust kohaldatakse tagasiulatuvalt nende kultuuriväärtuste suhtes, mis on liikmesriigi territooriumilt ebaseaduslikult välja viidud pärast 1993. aasta 1. jaanuari.
Tallinna Tehnikaülikooli seadus
§ 1. Seaduse reguleerimisala
1)Käesolev seadus sätestab Tallinna Tehnikaülikooli õigusliku seisundi, eesmärgi ja autonoomia piirid ning juhtimise, rahastamise ja tegevuse alused.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Tallinna Tehnikaülikooli õiguslik seisund, eesmärk ja ülesanded
1)Tallinna Tehnikaülikool (edaspidi ülikool)on asutatud 1918. aasta 17. septembril tehnilise kõrghariduse õppeasutusena.
2)Ülikool on avalik-õiguslik juriidiline isik, kes tegutseb käesoleva seaduse, kõrgharidusseaduse, oma põhikirja ja muude õigusaktide alusel.
3)Ülikool on universaalne integreeritud teadus-, arendus-, õppe- ja kultuuriasutus. Ülikooli eesmärk on rahvusvahelise kõrgetasemelise teadus-, õppe- ja arendustööga ning sellele tuginevate uuenduslike teenustega panustada ühiskonna jätkusuutlikku arengusse ning rahva heaolu kasvu.
4)Käesoleva paragrahvi lõikes 3 nimetatud eesmärgi saavutamiseks ülikool:
1)pakub teaduse ja tehnoloogia arengule tuginevaid kõrghariduse omandamise võimalusi kõrghariduse kõigil astmetel inseneri- ja tehnikateadustes, loodusteadustes ning sotsiaalteadustes;
2)tagab tehnikahariduse ja -teaduse ülikoolina Eesti inseneride ja tehnikateadlaste järelkasvu.
5)Ülikool teeb koostööd teiste ülikoolide ja kogu ühiskonnaga, toetades Eesti ühiskonna arengut, luues ja arendades lõimitud õppe- ja teadustegevusel põhinevaid rahvusvahelise koostöö ja elukestva õppe võimalusi ning kujundades üliõpilastest vastutustundlikke ja algatusvõimelisi kodanikke.
§ 3. Ülikooli juhtorganid
 Ülikooli juhtorganid on nõukogu, senat ja rektor.
§ 4. Nõukogu
1)Ülikooli nõukogu on ülikooli kõrgeim juhtorgan, kes vastutab ülikooli arengu eest ja tagab ülikooli eesmärkide saavutamise.
2)Nõukogu koosseisu kuulub üksteist liiget, kellest:
1)viis liiget nimetab senat ülikooli põhikirjas sätestatud korras;
2)ühe liikme nimetab Eesti Teaduste Akadeemia isikute hulgast, kes ei ole ülikooli töötajad;
3)viis liiget nimetab haridus- ja teadusminister pärast seda, kui senat ja Eesti Teaduste Akadeemia on liikmed nimetanud, ning lähtudes sellest, et enamik haridus- ja teadusministri nimetatud isikutest on ettevõtjate või tootmise kutse- ja erialaliitude esindajad ja et nõukogu koosseisust enamiku moodustavad isikud, kes ei ole ülikooli töötajad.
3)Nõukogu koosseisu kinnitab viieks aastaks Vabariigi Valitsus korraldusega haridus- ja teadusministri ettepanekul.
4)Nõukogu:
1)võtab vastu ülikooli põhikirja;
2)valib ülikooli rektori;
3)võtab vastu ülikooli arengukava, eelarve ja kinnitab majandusaasta aruande;
4)täidab teisi seaduse või ülikooli põhikirjaga talle pandud ülesandeid.
5)Nõukogu annab oma pädevuse piires määrusi ja võtab vastu otsuseid.
6)Nõukogu koosolek on otsustusvõimeline, kui sellest võtab osa vähemalt kaks kolmandikku nõukogu liikmetest. Nõukogu määrused ja otsused võetakse vastu koosseisu lihthäälteenamusega, välja arvatud:
1)käesoleva paragrahvi lõike 4 punktides 1 ja 2 nimetatud küsimustes, mis otsustatakse nõukogu koosseisu kahekolmandikulise häälteenamusega;
2)juhtudel, kui põhikirjas on sätestatud suurema häälteenamuse nõue.
7)Nõukogu määrused ja otsused jõustuvad allakirjutamisel, kui neis enestes ei ole sätestatud hilisemat tähtaega.
8)Nõukogu pädevusse kuuluvate küsimuste ettevalmistamise korraldavad rektor ja tema nimetatud ülikooli üksused, kui nõukogu ei otsusta teisiti.
§ 5. Senat
1)Ülikooli akadeemiline otsustuskogu on senat, kes vastutab ülikooli õppe- ning teadus- ja arendustegevuse eest ning tagab selle kõrge kvaliteedi.
2)Senati moodustamise tingimused ja korra ning tegevuse alused sätestab ülikooli põhikiri. Senati koosseisu kuuluvad:
1)rektor, kes on senati esimees;
2)ülikooli liikmeskonda kuuluvad isikud, kellest vähemalt ühe viiendiku moodustavad üliõpilased.
3)Senat:
1)kehtestab õppe-, teadus- ja arendustööd ning akadeemiliste töötajate töösuhteid puudutavad üldised eeskirjad;
2)võib panna veto nõukogu põhikirja vastuvõtmise otsusele ja rektori valimise otsusele ning
3)täidab muid talle ülikooli põhikirjaga pandud ülesandeid.
4)Senat annab oma pädevuse piires määrusi ja võtab vastu otsuseid.
5)Senati koosolek on otsustusvõimeline, kui sellest võtab osa üle poole senati liikmetest. Senati määrused ja otsused võetakse vastu koosseisu lihthäälteenamusega, kui põhikirjas ei ole suurema häälteenamuse nõuet, välja arvatud:
1)käesoleva paragrahvi lõike 3 punktis 2 nimetatud vetoõiguse kasutamine, mis otsustatakse senati koosseisu kahekolmandikulise häälteenamusega;
2)juhtudel, kui põhikirjas on sätestatud suurema häälteenamuse nõue.
6)Senati määrused ja otsused jõustuvad allakirjutamisel, kui neis enestes ei ole sätestatud hilisemat tähtaega.
§ 6. Rektor
1)Rektor on ülikooli juht.
2)Rektori valib nõukogu kuni viieks aastaks ja maksimaalselt kaheks järjestikuseks ametiajaks ülikooli põhikirjas sätestatud korras. Rektori ametikohale võib kandideerida isik, kes on või on olnud valitud mis tahes ülikooli professori ametikohale. Nõukogu esimees sõlmib rektoriga kuni viieks aastaks lepingu, millega määratakse kindlaks rektori õigused ja kohustused, temale makstava tasu suurus ning muud tegevuseks vajalikud tingimused. Lepingule kohaldatakse võlaõigusseaduses käsunduslepingu kohta sätestatut. Rektor astub ametisse nõukogu ja senati ees ametivande andmisega.
3)Rektor juhib ülikooli igapäevast tegevust, esindab ülikooli suhetes teiste isikutega, vastutab raha ja muu vara õiguspärase ja otstarbeka kasutamise eest ning täidab ülikooli põhikirja ning nõukogu ja senati õigusaktidega talle pandud muid ülesandeid.
4)Rektor annab oma pädevuse piires käskkirju ja korraldusi.
5)Kui seadusega ülikooli pädevusse antud küsimuse puhul ei ole pädevat organit määratud ning nõukogu ei otsusta seda lahendada ise või anda lahendamiseks senatile, kuulub küsimus rektori pädevusse.
6)Rektori volitused lõpevad lepingutähtaja möödumise päeval, omal soovil ametist tagasiastumise päeval või enne lepingutähtaja möödumist ametist vabastamise päeval.
7)Volituste lõppemisel on rektoril õigus siirduda tagasi ametikohale, kus ta ülikoolis töötas enne rektoriks valimist.
8)Kui rektor vabastatakse ametist enne lepingutähtaja möödumist, kui tema ametiaja lõpuks ei ole valitud uut rektorit või kui tal osutub oma ülesannete täitmine püsivalt võimatuks, kinnitab nõukogu kuni üheks aastaks või uue rektori valimiseni rektori kohusetäitja. Rektori kohusetäitjaga sõlmib lepingu nõukogu esimees.
§ 7. Kultuuripärandi säilitamine ja avalike teenuste osutamine
1)Käesoleva seaduse § 2 lõigetest 3 ja 4 tulenevate ülesannete täitmiseks säilitab ja arendab ülikool kultuuripärandi hulka kuuluvat hoonestust ning akadeemilise ja ajaloolise väärtusega kogusid ja arhiive, samuti osutab ühiskonnale avalikke teenuseid raamatukogu, muuseumi, tehnoloogiakooli, sertifitseerimisasutuse ja teiste üksuste kaudu.
2)Käesoleva paragrahvi lõikes 1 nimetatud üksuste tegevust toetatakse riigieelarvest teiste vastavate asutustega samadel alustel.
§ 8. Ülikooli vara
1)Ülikool on oma vara omanik, kellel on õigus seda vallata, kasutada ja käsutada käesolevas seaduses ja ülikooli põhikirjas sätestatud korras, tagades vara eesmärgipärase, otstarbeka, säästliku ja heaperemeheliku valitsemise.
2)Ülikool omandab ja kasutab oma vara ülikooli tegevusteks ja eesmärkide saavutamiseks ning võõrandab vara, mis ei ole eeltoodu saavutamiseks vajalik, tagades tehingute kooskõla õigusaktidega, läbipaistvuse ja kontrollitavuse.
3)Ülikool valdab, kasutab ja käsutab oma vara, arvestades järgmisi piiranguid:
1)kinnisvara on õigus omandada, võõrandada või piiratud asjaõigusega koormata ülikooli nõukogu kehtestatud põhimõtetest lähtudes;
2)ülikoolil ei ole õigust tagada oma varaga teise isiku kohustusi ega anda laenu, välja arvatud käesoleva lõike punktis 5 nimetatud juhul;
3)ülikoolil on õigus asutada oma põhikirjaliste ülesannete täitmiseks eraõiguslikke juriidilisi isikuid, kellel ei ole õigust asutada erakooli või eraõiguslikku teadus- ja arendusasutust;
4)ülikoolil ei ole õigust anda sponsortoetusi ja teha muid rahalisi annetusi, välja arvatud juhul, kui toetus antakse nõukogu kehtestatud põhimõtetest lähtudes ülikooli põhikirjaliste ülesannete täitmiseks;
5)ülikoolil on õigus nõukogu otsusel omatulude arvelt tagada ülikooli poolt põhikirjaliste ülesannete täitmiseks asutatud juriidiliste isikute kohustusi ja anda neile laenu arvestusega, et kohustuste suurus kokku ei tohi ületada kümmet protsenti ülikooli eelarveaasta omatuludest.
§ 9. Finantseerimine
1)Ülikooli tegevust finantseeritakse riigieelarvest samadel alustel teiste avalik-õiguslike ülikoolidega. Ülikooli tegevust finantseeritakse ka vahenditest, mis on saadud õppekulude hüvitamisest, ülikooli põhitegevusest tulenevate tasuliste teenuste osutamisest, teadus- ja arendustegevusest ning muudest allikatest.
2)Ülikooli teadus- ja arendustegevust finantseeritakse teadus- ja arendustegevuse korralduse seadusest lähtudes.
3)Käesoleva seaduse § 2 lõike 4 punktis 2 nimetatud avalike ülesannete täitmiseks loob ülikool tehnikateaduste õppe-, teadus- ja arendustegevusega tegelevad professuurid, mille loetelu lepitakse kokku kõrgharidusseaduses sätestatud alustel avalik-õiguslikule ülikoolile toetuse eraldamiseks sõlmitavas halduslepingus.
4)Käesoleva paragrahvi lõikes 3 nimetatud professuuride aluseks olevates teadusvaldkondades sihtevalveeritakse ülikooli teadus- ja arendustegevust teadus- ja arendustegevuse korralduse seaduse §-s 20^2  sätestatud korras vähemalt kord viie aasta jooksul.
§ 10. Üleminekusätted
1)Ülikooliseaduse alusel moodustatud nõukogu volitused lõpevad 2014. aasta 31. detsembril.
2)Käesoleva seaduse alusel moodustatava nõukogu esimese koosseisu kinnitab Vabariigi Valitsus korraldusega ning nõukogu esimese koosseisu volitused algavad 2015. aasta 1. jaanuaril. Eesti Teaduste Akadeemia ja Tallinna Tehnikaülikool esitavad haridus- ja teadusministrile loodava nõukogu koosseisu nimetatavad liikmed 2014. aasta 1. oktoobriks.
3)Ülikooliseaduse alusel moodustatud nõukogu volitused lõpevad 2014. aasta 31. detsembril.
4)Käesoleva seaduse alusel moodustatava nõukogu esimene koosseis valitakse hiljemalt 2014. aasta 1. detsembril ning nõukogu esimese koosseisu volitused algavad 2015. aasta 1. jaanuaril. Ülikooliseaduse alusel moodustatud nõukogu võtab 2014. aasta 1. oktoobriks vastu nõukogu esimese koosseisu valimise tingimused ja korra.
5)Käesoleva seaduse jõustumisel ametis oleva rektoriga sõlmitud tööleping ja tema volitused kehtivad töölepingus sätestatud tähtaja saabumiseni või tema enne lepingutähtaja möödumist ametist vabastamiseni ning temaga ei sõlmita käesoleva seaduse § 6 lõikes 2 sätestatud lepingut.
6)Ülikooli põhikiri ja teised õigusaktid viiakse käesoleva seadusega kooskõlla 2015. aasta 1. jaanuariks.
Püsiasustusega väikesaarte seadus
§ 1. Seaduse toimimisala
Käesolev seadus sätestab erisused, mis tulenevad püsiasustusega väikesaarte saareliste tingimuste eripärast ning ei ole sätestatud teiste seadustega.
§ 2. Seaduses kasutatavad mõisted
Käesolevas seaduses kasutatakse mõisteid järgmises tähenduses:
1)saarvald – püsiasustusega väikesaart või saarterühma tervikuna haldav vald;
2)saarelise osaga kohaliku omavalitsuse üksus – saarvaldade hulka mittekuuluv kohaliku omavalitsuse üksus, mille koosseisus on püsiasustusega väikesaari;
3)püsiasustusega väikesaar (edaspidi väikesaar)– alla 100 km^2  suurune saar, kus elab vähemalt viis elanikku;
4)suursaared – Saaremaa, Hiiumaa ja Muhu.
5)püsiasustus – alaliselt ja peamiselt väikesaarel elamine;
6)püsielanik – isik, kes alaliselt ja peamiselt elab väikesaarel ja kelle elukoha andmed on kantud rahvastikuregistrisse väikesaarel asuva asustusüksuse täpsusega.
§ 2^1. Väikesaarte nimistu
1)Väikesaarte nimistusse (edaspidi nimistu)kantakse väikesaared, millel elas eelneval kalendriaastal rahvastikuregistri andmetel püsivalt kokku vähemalt viis isikut. Väikesaare vastavust käesolevas lõikes nimetatud kriteeriumile kontrollitakse iga kalendrikuu esimese kuupäeva seisuga.
2)Kui nimistusse kuuluv väikesaar ei vasta kalendriaastal vähemalt kuue kuu jooksul käesoleva paragrahvi lõikes 1 sätestatule, arvatakse ta nimistust välja.
3)Nimistu kehtestab Vabariigi Valitsus määrusega.
4)Vabariigi Valitsus kehtestab käesoleva paragrahvi lõigete 1 ja 2 alusel tehtud nimistu muudatused hiljemalt 1. veebruaril.
§ 3. Riigi ja kohalike omavalitsuste eesmärgid
Riigi ja kohalike omavalitsuste eesmärgid püsiasustusega väikesaarte haldamisel on:
1)püsiasustuse taastamine, säilitamine ja arengusuutlikkuse toetamine;
2)omavalitsusliku suutlikkuse toetamine ja osalusdemokraatia suurendamine;
3)püsielanikele töökohtade ja toimetulekuvõimaluste loomine ning ettevõtluse toetamine;
4)esmatähtsate avalike teenuste (politsei- ja päästeasutused, joogivesi, post- ja elektronside, elektrivarustus, transpordiühendus, alus-, põhi- ja keskharidus, sotsiaalabi)kättesaadavuse tagamine;
5)saarte elulaadi omapära ja rahvakultuuri järjepidevuse säilitamine;
6)väikesaartele iseloomuliku maastikuilme ja looduskeskkonna säilitamine ja kaitsmine;
7)püsielanike tegevuse ja huvide sidumine territoriaalmere ja riigipiiri kaitse ning keskkonnahoiu riiklike vajadustega.
§ 4. Väikesaarte komisjon
1)Väikesaarte arenguga seonduvate küsimuste arutamiseks ja Vabariigi Valitsuse nõustamiseks väikesaartele suunatud regionaalpoliitika küsimustes moodustatakse väikesaarte komisjon (edaspidi komisjon).
2)Komisjoni pädevuses on:
1)seisukoha esitamine Vabariigi Valitsusele väikesaarte arengut mõjutavate programmide ja arengukavade kohta;
2)ettepanekute esitamine Vabariigi Valitsusele ja ministeeriumidele väikesaartele suunatud riiklike programmide algatamiseks ja finantseerimiseks;
3)seisukoha esitamine Vabariigi Valitsusele riigieelarve eelnõu kohta, lähtudes selle võimalikust mõjust väikesaarte arengule;
4)ettepanekute esitamine Vabariigi Valitsusele seoses püsiasustuse taastamisega väikesaartel;
5)ettepanekute esitamine Vabariigi Valitsusele väikesaarte liikluse ühendusteede ning nendega seotud sadamate ja sadamarajatiste määramiseks;
6)riiklike investeeringute taotlemise koordineerimine väikesaartel;
7)ettepanekute esitamine avaliku sektori töökohtade loomiseks väikesaartel;
8)soovituste andmine väikesaartel tekkivate probleemide lahendamiseks ja vahendamine konfliktolukordades;
9)muude põhimäärusega talle pandud ülesannete täitmine.
3)Komisjoni koosseisu kinnitab Vabariigi Valitsus korraldusega. Komisjoni koosseisu nimetatakse vähemalt üks esindaja iga väikesaarte nimistusse kantud saare kohta.
4)Komisjoni esimees on regionaalpoliitika eest vastutav minister. Komisjon valib oma liikmete hulgast aseesimehe, kes asendab esimeest tema äraolekul. Komisjoni tehnilise teenindamise tagab Regionaal- ja Põllumajandusministeerium.
5)Komisjon on otsustusvõimeline, kui kohal on vähemalt pool komisjoni koosseisust. Komisjon esitab oma ettepanekud ja seisukohad Vabariigi Valitsusele komisjoni esimehe kaudu.
6)Komisjon tegutseb põhimääruse alusel, mille kinnitab Vabariigi Valitsus.
2. peatükk OMAVALITSUSKORRALDUSE ERISUSED
§ 5. Üldkogu
1)Üldkogu pädevuses on kooskõlastuse andmine väikesaare arengukavale,üldplaneeringule, maakasutuse üldistele põhimõtetele, transpordiühenduse arendamisele mandri või lähima suursaarega, üldkogu reglemendile ja saarevanema valimise korrale, samuti teistele saarvalla või saarelise osaga kohaliku omavalitsuse üksuse põhimääruses sätestatud küsimustele.
1^1)Saarvaldades ei ole üldkogu kokkukutsumine kohustuslik.
2)Üldkogule kutsutakse ja üldkogul omavad hääleõigust kõik vähemalt 15-aastased väikesaare püsielanikud.
3)Esimese üldkogu kutsub kokku volikogu.
4)Üldkogu toimub vähemalt üks kord aastas.
5)Üldkogu on otsustusvõimeline, kui sellest võtavad osa vähemalt pooled väikesaare hääleõiguslikud püsielanikud.
6)Saarvallaks mitteoleva väikesaare üldkogu valib saarevanema. Saarevanem osaleb volikogu istungitel sõnaõigusega.
7)Üldkogu reglement ja saarevanema valimise kord sätestatakse kohaliku omavalitsuse üksuse põhimääruses.
§ 6. Osavalla ja linnaosa moodustamine
1)Osavalla või linnaosa moodustamise ettepaneku tegemiseks on vajalik vähemalt poolte väikesaare hääleõiguslike püsielanike sooviavaldus.
2)Osavalla või linnaosa moodustamise taotlus esitatakse ning moodustamine otsustatakse kohaliku omavalitsuse korralduse seaduses sätestatud korras. Vajaduse korral korraldab volikogu selles küsimuses elanike küsitluse või kutsub kokku üldkogu.
§ 6^1. Erisused väikesaarel ühel aadressil elavate elanike korral
1)Kui väikesaare elanikud elavad rahvastikuregistri andmetel ühel aadressil, siis ei kohaldata käesoleva seaduse §-e 5 ja 6.
2)Kui väikesaare elanikud elavad ühel aadressil, kaasatakse nad väikesaart puudutavate küsimuste lahendamisse ja antakse võimalus arvamuse avaldamiseks.
§ 7. Väikesaare arengu kavandamine saarelise osaga kohaliku omavalitsuse üksuses
1)Saarelise osaga kohaliku omavalitsuse üksus kavandab käesoleva seaduse §-s 3 nimetatud eesmärkide saavutamiseks väikesaare või saarterühma arengu kas:
1)kohaliku omavalitsuse üksuse arengukavas, milles nähakse ette väikesaare või väikesaarte kohta eraldi hetkeolukorra analüüs, strateegilised eesmärgid ja tegevused nende saavutamiseks, või
2)väikesaare või väikesaarte arengukavas.
2)Saarelise osaga kohaliku omavalitsuse üksus esitab kohaliku omavalitsuse üksuse finantsjuhtimise seaduse § 29 lõikes 3 nimetatud tegevusaruandes ülevaate arengukavas või muudes arengudokumentides aruandeaastaks kavandatud väikesaare või saarterühma arengueesmärkide täitmisest ja tegevuste elluviimisest.
3. peatükk TEENUSED JA INFRASTRUKTUUR
§ 8. Transporditeenused
1)Transporditeenus käesoleva seaduse mõistes on ühendus erinevat liiki transpordivahenditega väikesaare ja mandri või suursaare vahel.
2)Transporditeenust korraldatakse ühistranspordiseaduses sätestatud korras, lähtudes väikesaare püsielanike liikumisvajadusest.
3)Transpordiamet korraldab jääteede rajamise vastavalt ehitusseadustiku § 92 lõike 10 ja liiklusseaduse § 65 lõike 15^1  alusel kehtestatud nõuetele.
§ 9. Sadamad ja veeteed
§ 10. Sideteenused ja elektrienergiaga varustamine
1)Väikesaarel peab ööpäevaringselt olema elanike avalikus kasutuses avariiside, et telefoniühenduse katkemise korral edastada elutähtsaid teateid.
2)Riik peab tagama väikesaare varustamise elektrienergiaga. Asustuse eriiseloomust tulenevad lisakulutused kompenseeritakse Vabariigi Valitsuse kehtestatud korras.
§ 11. Politsei- ja päästeasutuste tegevuse koordineerimine
Väikesaare politsei- ja päästeasutuste tegevuskava koostamisel kuulatakse ära väikesaare üldkogu arvamus.
§ 11^1. Saarevaht
Väikesaarel looduskaitseseaduse, muinsuskaitseseaduse, jäätmeseaduse ja teiste seaduste ning kohaliku omavalitsuse üksuse õigusaktide täitmise tagamiseks ja nimetatud õigusaktidest tulenevate nõuete rikkumisest teavitamiseks võib kohaliku omavalitsuse üksuse volikogu moodustada saarevahi ametikoha.
§ 12. Püsiasustusega väikesaarte rahastamise erisus
1)Püsiasustusega väikesaarte saarelisusest tingitud täiendav arvestuslik kuluvajadus võetakse arvesse riigieelarve seaduse § 47 lõikes 2 nimetatud tasandusfondi valemis kohaliku omavalitsuse üksuse tulusid mitte arvestades.
2)Kohaliku omavalitsuse üksusele arvestatakse käesoleva paragrahvi lõikes 1 nimetatud täiendav kuluvajadus väikesaare nimistusse arvamise aastale järgnevast eelarveaastast.
3)Kohaliku omavalitsuse üksusele käesoleva paragrahvi lõikes 1 nimetatud täiendava kuluvajaduse arvestamine lõpetatakse väikesaare nimistust väljaarvamisele järgnevast eelarveaastast.
4. peatükk MAJANDUS JA LOODUSHOID
§ 13. Majandustegevuse toetamine saartel
Riigi regionaalse arengu programmides tuleb ette näha vahendid majandustegevuse toetamiseks väikesaartel riiklike sihtotstarbeliste investeeringute, laenusoodustuste ja laenude garanteerimise kaudu.
§ 14. Loodushoid
1)Riik toetab väikesaarte looduskeskkonna ja maastikuilme taastamisele, säilitamisele ja parandamisele suunatud tegevust riigieelarvest selleks ettenähtud programmide kaudu.
2)Käesoleva paragrahvi lõikes 1 nimetatud ülesannete täitmiseks korraldab tegevuskava koostamist, selles vajaduse korral muudatuste tegemist ja selle elluviimist Kliimaministeerium.
§ 14^1. Kinnisasja ostueesõigus
1)Saarvallal või saarelise osaga kohaliku omavalitsuse üksusel on väikesaarel asuva kinnisasja ostueesõigus.
2)Kohalikul omavalitsusel ei ole ostueesõigust, kui asi võõrandatakse abikaasale, registreeritud elukaaslasele, alanejale sugulasele või vanemale, samuti vennale, õele ja nende alanejatele sugulastele.
3)Kohaliku omavalitsuse ühepoolse lihtkirjaliku avalduse alusel kantakse kinnistusraamatusse märkus selle kohta, et kinnistu on koormatud käesoleva paragrahvi lõikes 2 nimetatud ostueesõigusega. Avalduses ja märkuse kandes tuleb viidata käesolevale paragrahvile.
4)Kui kinnistusraamatu kandest nähtub, et kinnisasi on koormatud ostueesõigusega käesoleva paragrahvi tähenduses, saadab notar poolte kulul viie tööpäeva jooksul pärast võõrandamislepingu tõestamist lepingu koopia ostueesõiguse teostamiseks võõrandatava kinnisasja asukohajärgsele kohalikule omavalitsusele.
5. peatükk LÕPPSÄTTED
§ 14^2. Käesoleva seaduse §-de 2^1  ja 12 rakendamise erisus 2018. aastal
1)2018. aastal kinnitatavasse väikesaarte nimistusse arvatakse lisaks käesoleva seaduse §-s 2^1  sätestatud tingimustele vastavatele väikesaartele ka kõik käesoleva seaduse kuni 2018. aasta 1. jaanuarini kehtinud redaktsiooni § 2 punktis 3 nimetatud väikesaared. Alates 2019. aastast kinnitatakse nimistusse vaid käesoleva seaduse §-s 2^1  sätestatud tingimustele vastavad väikesaared.
2)Käesoleva seaduse § 12 lõikeid 2 ja 3 rakendatakse esmakordselt 2019. aastal kinnitatava väikesaarte nimistu suhtes.
§ 15. Kohaliku omavalitsuse korralduse seaduse muutmine
Põllumajandusloomade aretuse seadus
§ 1. Seaduse reguleerimis- ja kohaldamisala
1)Käesolev seadus reguleerib põllumajandusloomade aretust ulatuses, mis on vajalik asjakohaste Euroopa Liidu õigusaktide rakendamiseks, ning ulatuses, mis ei ole reguleeritud asjakohaste Euroopa Liidu õigusaktidega.
2)Käesolevat seadust kohaldatakse Euroopa Parlamendi ja nõukogu määruse (EL)2016/1012 tõupuhaste aretusloomade, ristandaretussigade ja nende aretusmaterjali aretuse, turustamise ning nende liitu sissetoomise suhtes kehtivate zootehniliste ja genealoogiliste tingimuste kohta, millega muudetakse määrust (EL)nr 652/2014, nõukogu direktiive 89/608/EMÜ ja 90/425/EMÜ ning tunnistatakse kehtetuks teatavad õigusaktid tõuaretuse valdkonnas (tõuaretuse määrus)(ELT L 171, 29.06.2016, lk 66–143), artikli 2 punkti 1 tähenduses loomade ning ohustatud tõugu põllumajanduslindude (edaspidi koos põllumajandusloom)aretuse suhtes.
3)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Tõug ja tõunimetus
1)Tõul Euroopa Parlamendi ja nõukogu määruse (EL)2016/1012 artikli 2 punkti 2 tähenduses on nimetus (edaspidi tõunimetus), mis erineb teistest kasutatavatest tõunimetustest ja registreeritud kaubamärkidest või tootenimetustest.
2)Kui tõusiseselt on looma omaduste alusel eristatud kaks või enam erineva aretuseesmärgiga aretussuunda, moodustavad need igaüks eraldi alampopulatsiooni. Igal sellisel alampopulatsioonil on eristatav nimetus, mis lisatakse põlvnemist tõendaval dokumendil tõunimetuse järele või sellele järgnevale reale.
3)Euroopa Parlamendi ja nõukogu määruse (EL)2016/1012 artikli 2 punkti 2 tähenduses tõu määratlust kohaldatakse ka ohustatud tõugu põllumajanduslindude suhtes.
§ 3. Ohustatud tõug
1)Tõug või eristatud osa ühte tõugu kuuluvate loomade populatsioonist loetakse ohustatuks, kui aretuses kasutatavate emasloomade arv on alla tuhande või isasloomade arv alla kahekümne ja emaslindude arv alla kümne tuhande või isaslindude arv alla tuhande (edaspidi ohustatud tõug).
2)Ohustatud tõugude loetelu kehtestab valdkonna eest vastutav minister määrusega.
3)Ohustatud tõugude loetellu kantakse:
1)põllumajanduslooma tõug, mille ajalooline Eesti päritolu ja populatsiooni olemasolu on teaduslikult tõendatud;
2)kohalik põllumajanduslooma tõug või tõu alampopulatsioon, mille aretus Eestis on kestnud veiste ja hobuslaste puhul vähemalt 50 aastat ning sigade, kitsede ja lammaste puhul vähemalt 30 aastat.
4)Ohustatud tõugu põllumajanduslooma aretuses tohib kasutada üksnes sama tõugu põllumajanduslooma, või kui tõusiseselt on moodustatud mitu alampopulatsiooni, siis sama tõu samasse alampopulatsiooni kuuluvat põllumajanduslooma ning nende spermat, munarakku ja embrüot (edaspidi aretusmaterjal).
5)Ohustatud tõugu põllumajanduslooma aretuses tohib aretusprogrammis ettenähtud teist tõugu põllumajanduslooma aretusmaterjali kasutada üksnes teaduslikult tõendatud juhul ühekordsel ristamisel sugulusaretuse vältimiseks.
§ 4. Pädev asutus
 Pädev asutus Euroopa Parlamendi ja nõukogu määruse (EL)2016/1012 artikli 2 punkti 8 tähenduses on Põllumajandus- ja Toiduamet.
2. peatükk Tegevusluba ja aretusprogramm
§ 5. Tegevusluba
1)Tõupuhaste veiste, sigade, lammaste, kitsede, hobuslaste ja ohustatud põllumajanduslindude aretusega tegeleval isikul, kes soovib tegutseda aretusühinguna Euroopa Parlamendi ja nõukogu määruse (EL)2016/1012 artikli 2 punkti 5 tähenduses, peab olema põllumajandusloomade aretuse tegevusluba (edaspidi tegevusluba).
2)Ristandaretussigade aretusega tegeleval isikul, kes soovib tegutseda aretusettevõtjana Euroopa Parlamendi ja nõukogu määruse (EL)2016/1012 artikli 2 punkti 6 tähenduses, peab olema tegevusluba.
3)Lisaks tegevusloale peab aretusühingul ja aretusettevõtjal põllumajandusloomade aretusega tegelemiseks olema Põllumajandus- ja Toiduameti heaks kiidetud aretusprogramm Euroopa Parlamendi ja nõukogu määruse (EL)2016/1012 artikli 2 punkti 26 tähenduses. Iga järgmise aretusprogrammi puhul ei pea tegevusluba taotlema.
§ 6. Tegevusloa taotlemine
1)Tegevusloa taotluse lahendab Põllumajandus- ja Toiduamet tegevusloa andmise või andmisest keeldumisega 60 päeva jooksul taotluse esitamisest arvates.
2)Tegevusloa taotluses esitatakse lisaks majandustegevuse seadustiku üldosa seaduse § 19 lõikes 2 sätestatud andmetele Euroopa Parlamendi ja nõukogu määruse (EL)2016/1012 artikli 4 lõikes 3 sätestatud andmed ja samas lõikes sätestatud nõuetele vastavust tõendavad dokumendid.
3)Koos tegevusloa taotlusega esitatakse ka vähemalt üks käesoleva seaduse § 10 kohane aretusprogrammi heakskiitmise taotlus.
4)Käesoleva paragrahvi lõikes 2 nimetatud andmed kantakse põllumajandusloomade registrisse.
5)Taotleja ei tasu käesoleva seaduse §-s 5 nimetatud tegevusloa taotluse lahendamise eest riigilõivu.
§ 7. Tegevusloa kontrolliese
 Tegevusloa saamiseks peavad aretusühing ja aretusettevõtja ning nende kavandatav aretustegevus vastama Euroopa Parlamendi ja nõukogu määruse (EL)2016/1012 artikli 4 lõikes 3 sätestatud nõuetele.
§ 8. Aretusprogrammi kohustus
1)Aretusühingul ja aretusettevõtjal peab põllumajandusloomade aretusega tegelemiseks olema lisaks tegevusloale Põllumajandus- ja Toiduameti heaks kiidetud aretusprogramm, millele nende tegevus peab vastama.
2)Kui tõusiseselt on eristatud käesoleva seaduse § 2 lõike 2 kohaselt mitu alampopulatsiooni, peab iga alampopulatsiooni kohta olema selle aretuseesmärgile vastav aretusprogramm.
§ 9. Nõuded aretusprogrammi kohta
1)Veiste, sigade, lammaste, kitsede ja hobuslaste aretusprogramm peab vastama Euroopa Parlamendi ja nõukogu määruse (EL)2016/1012 artiklis 8 sätestatud nõuetele ja muudele nimetatud määruses ja selle alusel kehtestatud õigusaktis ning käesolevas seaduses ja selle alusel kehtestatud õigusaktis sätestatud asjakohastele nõuetele.
2)Nõuded ohustatud tõugu põllumajandusloomade aretusprogrammi jaoks piisava aretusloomade arvu määramiseks kehtestab valdkonna eest vastutav minister määrusega.
3)Ohustatud tõugu põllumajanduslindude aretusprogramm peab vastama Euroopa Parlamendi ja nõukogu määruse (EL)2016/1012 artikli 8 lõikes 3 sätestatud nõuetele ning käesolevas seaduses ja selle alusel kehtestatud õigusaktis sätestatud asjakohastele nõuetele.
4)Ohustatud tõugu põllumajanduslindude aretusprogrammi osad on:
1)põllumajanduslindude välimiku, jõudlusomaduste ja muude iseloomulike tunnuste kirjeldus;
2)andmed põllumajanduslindude populatsiooni suuruse kohta ning populatsiooni paiknemise ja struktuuri kirjeldus;
3)tõu säilitamise meetodite kirjeldus;
4)tõu propageerimise kord;
5)jõudluskontrolli läbiviimise kord;
6)põllumajanduslindude jõudlusandmete ja geneetilise väärtuse hindamise tulemuste kasutamise kord;
7)põllumajanduslindude ja aretusmaterjali aretuseks sobivaks tunnistamise kord.
§ 10. Aretusprogrammi heakskiitmise taotlemine
1)Aretusprogrammi heakskiitmise taotluse lahendab Põllumajandus- ja Toiduamet.
2)Aretusprogrammi heakskiitmiseks esitatakse Põllumajandus- ja Toiduametile aretusprogramm ning Euroopa Parlamendi ja nõukogu määruse (EL)2016/1012 artiklis 8 sätestatud nõuete kohane taotlus, milles märgitakse ka taotleja nimi ja registrikood.
3)Vähemalt üks aretusprogrammi heakskiitmise taotlus esitatakse koos tegevusloa taotlusega.
4)Tegevusluba omav aretusühing või aretusettevõtja ei pea iga järgmise aretusprogrammi puhul tegevusluba taotlema.
§ 11. Aretusprogrammi heakskiitmine
1)Põllumajandus- ja Toiduamet teeb aretusprogrammi heakskiitmise või heakskiitmisest keeldumise otsuse 60 päeva jooksul taotluse saamisest arvates.
2)Põllumajandus- ja Toiduamet teeb veiste, sigade, lammaste, kitsede ja hobuslaste aretusprogrammi heakskiitmisest keeldumise otsuse, kui aretusprogramm ei vasta Euroopa Parlamendi ja nõukogu määruse (EL)2016/1012 artiklis 8 sätestatud nõuetele või muudele nimetatud määruses või selle alusel kehtestatud õigusaktis või käesolevas seaduses või selle alusel kehtestatud õigusaktis sätestatud asjakohastele nõuetele.
3)Põllumajandus- ja Toiduamet teeb ohustatud tõugu põllumajanduslindude aretusprogrammi heakskiitmisest keeldumise otsuse, kui aretusprogramm ei vasta Euroopa Parlamendi ja nõukogu määruse (EL)2016/1012 artikli 8 lõikes 3 sätestatud nõuetele või käesolevas seaduses või selle alusel kehtestatud õigusaktis sätestatud asjakohastele nõuetele.
4)Euroopa Parlamendi ja nõukogu määruse (EL)2016/1012 artikli 19 lõikes 2, I lisa 3. osa lõikes 1 ja II lisa 1. osa III peatüki lõikes 2 sätestatud juhul ja tingimustel võib Põllumajandus- ja Toiduamet kiita heaks erisustega aretusprogrammi.
5)Aretusprogrammi heakskiitmise otsuse kohta kantakse põllumajandusloomade registrisse järgmised andmed:
1)otsuse tegemise kuupäev ja number;
2)otsuse tegemise õiguslik alus;
3)otsuse kehtima hakkamise kuupäev;
4)otsuse saanud aretusühingu või aretusettevõtja nimi ja kontaktandmed;
5)aretusprogrammis käsitletava tõu nimetus või ristandaretussigade puhul tõu, liini või ristandite nimetus;
6)aretusprogrammi täitmise geograafiline piirkond;
7)olemasolu korral aretusprogrammi täitmise tähtaeg;
8)aretusprogrammi heakskiitmise peatamise otsuse kehtima hakkamise ja kehtivuse lõppemise kuupäev.
6)Aretusühing, kes tegeleb ohustatud tõugu loomade aretusega, esitab iga aasta 30. juuniks Põllumajandus- ja Toiduametile analüüsi aretusprogrammi täitmise kohta eelmisel aastal.
3. peatükk Riiklik järelevalve
§ 12. Riiklik järelevalve
 Riiklikku järelevalvet käesoleva seaduse ja selle alusel kehtestatud õigusaktide ning Euroopa Parlamendi ja nõukogu määruse (EL)2016/1012 ja selle alusel kehtestatud õigusaktide nõuete täitmise üle teostab Põllumajandus- ja Toiduamet (edaspidi korrakaitseorgan).
§ 13. Riikliku järelevalve erimeetmed
 Korrakaitseorgan võib käesolevas seaduses sätestatud riikliku järelevalve teostamiseks kohaldada korrakaitseseaduse §-des 30, 32 ja 49–52 sätestatud riikliku järelevalve erimeetmeid korrakaitseseaduses sätestatud alusel ja korras.
§ 14. Riikliku järelevalve erisused
1)Korrakaitseorgan võib korrakaitseseaduse §-s 50 sätestatud tingimustel siseneda aretusühingu ja aretusettevõtja ning nendega seotud loomapidaja territooriumile ja ruumidesse.
2)Korrakaitseorganil on õigus keelata aretuseks aretusmaterjali kasutamine, kui see kahjustab aretusprogrammi elluviimist ega taga aretusedu.
3)Põlvnemisandmete õigsuse geneetiline ekspertiis tehakse rahvusvaheliselt tunnustatud metoodika järgi.
4. peatükk Rakendussätted
Eesti Maaülikooli seadus
§ 1. Reguleerimisala ja kohaldamisala
1)Käesolevas seaduses sätestatakse Eesti Maaülikooli õiguslik seisund, eesmärk ja ülesanded, tegevuse alused ning juhtorganid.
2)Käesolevas seaduses ettenähtud haldusmenetlusele kohaldatakse haldusmenetluse seaduse sätteid, arvestades käesoleva seaduse erisusi.
§ 2. Eesti Maaülikooli õiguslik seisund, eesmärk ja ülesanded
1)Eesti Maaülikool (edaspidi ülikool)on 1848. aastal asutatud Tartu veterinaariakooli järjepidevuse kandja.
2)Ülikool on avalik-õiguslik juriidiline isik, kes tegutseb käesoleva seaduse, kõrgharidusseaduse, oma põhikirja ja muude õigusaktide alusel.
3)Ülikool on integreeritud teadus-, arendus-, õppe- ja kultuuriasutus. Ülikooli eesmärk on rahvusvahelise kõrgetasemelise teadus-, õppe- ja arendustööga ning sellele tuginevate uuenduslike teenustega panustada ühiskonna jätkusuutlikku arengusse ja rahva heaolu kasvu.
4)Käesoleva paragrahvi lõikes 3 nimetatud eesmärgi saavutamiseks ülikool:
1)edendab väärtusahela põhiselt biomajandust ning teadus- ja arendustegevust loodusressursside kestliku kasutamise ning maaelu ja maamajanduse arendamisega seotud valdkondades;
2)pakub teaduse ja tehnoloogia arengule tuginevaid kõrghariduse omandamise võimalusi kõrghariduse kõigil astmetel põllumajandusteaduste ja veterinaaria, metsanduse ja keskkonnateaduste valdkondades ning nendega seotud tehnika ja tehnoloogia valdkonnas;
3)korraldab loomaarstiõppe kliinilist õpet.
§ 3. Ülikooli juhtimine
1)Ülikooli juhivad nõukogu, senat ja rektor.
2)Nõukogu on ülikooli kõrgeim juhtorgan, kes vastutab ülikooli pikaajalise ja kestliku arengu ning oluliste majandus-, finants- ja varaga seotud otsuste tegemise eest, tagades ülikooli eesmärkide saavutamise.
3)Senat on ülikooli akadeemiline otsustuskogu, kes vastutab ülikooli teadus-, arendus-, loome- ja õppetegevuse eest ning tagab selle kõrge kvaliteedi.
4)Rektor on ülikooli seaduslik esindaja, kes juhib ülikooli igapäevast tegevust, lähtudes juhtimisel ülikooli arengukavast, eelarvest ja teistest strateegilistest dokumentidest.
§ 4. Nõukogu
1)Nõukogu:
1)võtab vastu ülikooli põhikirja;
2)võtab vastu ülikooli arengukava;
3)võtab vastu ülikooli eelarve ja selle täitmise aruande, finantsplaani ning majandusaasta aruande;
4)annab hinnangu valdkonna eest vastutava ministriga rahastamiseks sõlmitud halduslepingu täitmisele;
5)otsustab ülikoolile laenu võtmise;
6)nimetab audiitori ja kuulab ära audiitori aruande;
7)korraldab ülikooli tegevuse kontrollimiseks revisjone;
8)täidab teisi seaduse või ülikooli põhikirjaga talle pandud ülesandeid.
2)Nõukogu koosseisu kuulub seitse liiget, kellest:
1)kolm liiget nimetab senat ülikooli põhikirjas sätestatud korras;
2)ühe liikme nimetab Eesti Teaduste Akadeemia;
3)kolm liiget nimetab valdkonna eest vastutav minister isikute hulgast, kellel on nõukogu liikme kohustuste täitmiseks ja ülikooli ühiskonnaga sidustamiseks vajalikud teadmised ülikooli tegevusvaldkondades, majanduses või ettevõtluses ning laitmatu reputatsioon.
3)Üks isik saab olla nõukogusse nimetatud ainult ühel käesoleva paragrahvi lõikes 2 toodud alusel. Käesoleva paragrahvi lõike 2 punkti 2 või 3 alusel nimetatavaks nõukogu liikmeks ei saa olla Eesti Teaduste Akadeemia president, asepresident ega peasekretär, valdkonna eest vastutava ministeeriumi minister ega kantsler, ülikooli töötaja ega teise Eesti ülikooli juhtorgani liige.
4)Nõukogu koosseisu määrab viieks aastaks Vabariigi Valitsus korraldusega valdkonna eest vastutava ministri ettepanekul.
5)Nõukogu liikme nimetanud asutus, juhtorgan või isik võib enda nimetatud liikme põhjendatud juhul enne tema volituste lõppu tagasi kutsuda. Nõukogu liikme tagasikutsumisel või omal soovil tagasiastumisel nimetatakse tema asemele viivitamata uus nõukogu liige ajani, mis on jäänud asendatava nõukogu liikme volituste lõpuni.
§ 5. Senat
1)Senat:
1)teeb õppe-, teadus-, arendus- ja loometegevusega seotud olulised otsused ning kehtestab selle valdkonna õigusaktid vastavalt ülikooli põhikirjale;
2)täidab teadus- ja arendustegevuse korralduse seaduses nimetatud teadusnõukogu ülesandeid, kui käesolevas seaduses ei ole sätestatud teisiti;
3)esitab nõukogule vastuvõtmiseks põhikirja;
4)võib panna ühekordse veto nõukogu põhikirja, eelarve või arengukava vastuvõtmise otsusele, kui veto poolt on vähemalt kaks kolmandikku senati koosseisust;
5)täidab teisi seaduse või ülikooli põhikirjaga talle pandud ülesandeid.
2)Kui senat kasutab käesoleva paragrahvi lõike 1 punktis 4 sätestatud vetoõigust, siis nõukogu otsus ei jõustu ja pärast ülikooli põhikirjas sätestatud menetluse läbimist otsustab nõukogu põhikirja, eelarve või arengukava vastuvõtmise lõplikult.
3)Senati koosseisu kuuluvad:
1)rektor, kes on senati esimees;
2)teised rektoraadi liikmed;
3)üliõpilaste esindajad, kes moodustavad vähemalt ühe viiendiku senati koosseisust;
4)teised põhikirjas nimetatud isikud.
4)Senati moodustamise tingimused ja kord sätestatakse ülikooli põhikirjas.
§ 6. Rektor
1)Rektor:
1)esindab ülikooli ja teeb ülikooli nimel tehinguid ning volitab selleks vajaduse korral teisi isikuid;
2)vastutab ülikooli üldseisundi ja arengu, eelarve täitmise ja rahaliste vahendite õiguspärase ja otstarbeka kasutamise eest;
3)tagab nõukogu ning senati määruste ja otsuste täitmise;
4)omab ühekordset vetoõigust nõukogu või senati määruse või otsuse suhtes;
5)tagab ülikooli põhikirja, arengukava, finantsplaani ja eelarve projektide koostamise;
6)on aruandekohustuslik nõukogu ja senati ees;
7)täidab teisi ülikooli põhikirja või muude õigusaktidega talle pandud ülesandeid ning otsustab ülikooli tegevusega seotud küsimusi, mis ei ole antud nõukogu ega senati pädevusse.
2)Rektori valib valimiskogu kuni viieks aastaks ülikooli põhikirjas sätestatud korras. Valimiskogu liikmeteks on nõukogu ja senati liikmed ning teised ülikooli põhikirjas nimetatud isikud.
3)Ülikooli rektori ametikohale võib kandideerida isik, kes on või on olnud valitud professori ametikohale.
4)Nõukogu esimees sõlmib rektoriga lepingu, millega määratakse kindlaks rektori õigused ja kohustused, temale makstava tasu suurus ning muud tegevuseks vajalikud tingimused. Lepingule kohaldatakse võlaõigusseaduses käsunduslepingu kohta sätestatut. Rektor astub ametisse nõukogu ja senati ees ametivande andmisega.
5)Nõukogul ja senatil on õigus avaldada rektorile umbusaldust ning rektor vabastatakse enne lepingu tähtaja möödumist ametist, kui selle otsuse poolt on kaks kolmandikku mõlema kogu koosseisust.
6)Rektori volitused lõpevad lepingu tähtaja möödumisel, omal soovil ametist tagasiastumisel või enne lepingu tähtaja möödumist ametist vabastamisel põhikirjas sätestatud korras.
7)Kui rektori volitused lõpevad ja volituste lõppemise ajaks ei ole valitud uut rektorit, määrab nõukogu rektori kohusetäitja kuni uue rektori valimiseni, kuid mitte kauemaks kui üheks aastaks. Kohusetäitjaga sõlmitavale lepingule kohaldatakse käesoleva paragrahvi lõikes 4 sätestatut.
8)Rektoriks valitud ülikooli töötajal on pärast rektori volituste lõppemist õigus jätkata töötamist samal või samaväärsel ametikohal, kus ta ülikoolis töötas.
§ 7. Ülikooli juhtorganite õigusaktid
1)Nõukogu annab oma pädevuse piires määrusi ja võtab vastu otsuseid.
2)Senat annab oma pädevuse piires määrusi ja võtab vastu otsuseid.
3)Rektor annab oma pädevuse piires käskkirju ja korraldusi.
§ 8. Ülikooli vara ja rahastamine
1)Ülikool on oma vara omanik, kellel on õigus seda vallata, kasutada ja käsutada käesolevas seaduses ja ülikooli põhikirjas sätestatud korras, tagades vara eesmärgipärase, otstarbeka, säästliku ja heaperemeheliku valitsemise.
2)Ülikool omandab ja kasutab oma vara ülikooli tegevusteks ja eesmärkide saavutamiseks ning võõrandab vara, mis ei ole eeltoodu saavutamiseks vajalik, tagades tehingute kooskõla õigusaktidega, läbipaistvuse ja kontrollitavuse.
3)Ülikool arendab, säilitab ja täiendab kultuuripärandi kaitseks ja oma ülesannete täitmiseks akadeemilise ja ajaloolise väärtusega kogusid ja arhiive, tagades neile teadus- ja õppetöö eesmärgil vaba juurdepääsu, ning osutab ühiskonnale muid avalikke teenuseid raamatukogu, loomakliiniku ja teiste üksuste kaudu.
4)Ülikool valdab, kasutab ja käsutab oma vara, arvestades järgmisi piiranguid:
1)kinnisvara on õigus omandada, võõrandada või koormata piiratud asjaõigusega ülikooli nõukogu kehtestatud tingimustel ja korras;
2)ülikoolil ei ole õigust tagada oma varaga teise isiku kohustusi ega anda laenu, välja arvatud käesoleva lõike punktis 5 nimetatud juhul;
3)ülikoolil on õigus nõukogu otsusel asutada oma põhikirjaliste ülesannete täitmiseks eraõiguslikke juriidilisi isikuid, kellel ei ole õigust asutada erakooli või eraõiguslikku teadus- ja arendusasutust;
4)ülikoolil ei ole õigust anda sponsortoetusi ja teha muid rahalisi annetusi;
5)ülikoolil on õigus nõukogu otsusel omatulude arvelt tagada ülikooli poolt põhikirjaliste ülesannete täitmiseks asutatud juriidiliste isikute kohustusi ja anda neile laenu arvestusega, et kohustuste suurus kokku ei tohi ületada kümmet protsenti ülikooli eelarveaasta omatuludest.
5)Ülikooli tegevust rahastatakse riigieelarvest samadel alustel teiste avalik-õiguslike ülikoolidega, samuti õppekulude hüvitamisest ja ülikooli põhitegevusest tulenevate tasuliste teenuste osutamisest saadud vahenditest ning muudest allikatest.
6)Loomaarstiõppe kliinilise õppe korraldamisega seotud tegevuskulud kaetakse lisafinantseeringuna veterinaarseaduses sätestatud alustel ja korras.
§ 9. Üleminekusätted
1)Ülikooli kuratooriumi volitused lõpevad 2019. aasta 31. detsembril.
2)Ülikooli ülikooliseaduse alusel moodustatud nõukogu ja Eesti Teaduste Akadeemia esitavad käesoleva seaduse alusel moodustatava nõukogu liikmed valdkonna eest vastutavale ministrile hiljemalt 2019. aasta 1. oktoobriks.
3)Käesoleva seaduse alusel moodustatava nõukogu esimese koosseisu määrab Vabariigi Valitsus korraldusega, arvestades, et nõukogu volitused algavad 2020. aasta 1. jaanuaril.
4)Ülikooli ülikooliseaduse alusel moodustatud nõukogu täidab alates 2020. aasta 1. jaanuarist käesoleva seadusega senatile pandud ülesandeid. Ülikooli ülikooliseaduse alusel moodustatud nõukogu volitused kehtivad kuni käesolevas seaduses nimetatud senati moodustamiseni, kuid mitte kauem kui ülikooliseaduse alusel moodustatud nõukogu volituste kehtivuse lõpuni.
5)Ülikooli ülikooliseaduse alusel moodustatud juhtorganid täidavad kuni 2019. aasta 31. detsembrini ülikooliseadusega neile pandud ülesandeid.
6)Ülikooli põhikiri ja teised õigusaktid viiakse käesoleva seadusega kooskõlla hiljemalt 2020. aasta 1. märtsiks.
7)Ülikooli enne käesoleva seaduse jõustumist valitud rektori volitused kehtivad kuni volituste lõppemiseni.
Endiste korteriühingute liikmete korterite tagastamise ja kompenseerimise seadus
§ 1. 
1)Käesolev seadus reguleerib endistelt korteriühingutelt õigusvastaselt võõrandatud vara tagastamist ja kompenseerimist endiste korteriühingute liikmetele või nende pärijatele.
2)Korteriühinguteks loetakse käesolevas seaduses kõiki ühendusi, mis juriidiliste isikutena oma liikmete vahendeid kaasates ehitasid või omandasid elamuid oma liikmetele eluruumi muretsemiseks ning kelle põhikiri oli pädevas riigiorganis registreeritud.
§ 2. 
1)Kui korteriühing oli andnud oma liikme omandisse korteriühingu poolt ehitatud või omandatud elamu ning see elamu võõrandati korteriühingu varana õigusvastaselt, tagastatakse võõrandatud elamu või kompenseeritakse selle maksumus endise korteriühingu liikmele või tema pärijatele.
2)Kui endise korteriühingu liikme omandisse koos käesoleva paragrahvi 1. lõikes näidatud elamuga oli antud ka elamut teenindav maa, tagastatakse see või kompenseeritakse selle maksumus omandireformi aluste seaduses (RT 1991, 21, 257 ja  45, 565; 1992, 19, 275 ja 33, 420; 1993, 15, 253 ja 254)ja Eesti Vabariigi maareformi seaduses (RT 1991, 34, 426;  1992, 10, 145 ja I 1993, 20, 354)sätestatud korras.
§ 3. 
1)Kui korteriühingult õigusvastaselt võõrandatud elamus asuv korter oli korteriühingu liikme omandis või osamaksu alusel tema kasutuses, loetakse korter koos sellele vastava muu osaga elamust omandireformi objektiks ning tagastatakse või antakse endise korteriühingu liikme või tema pärijate omandisse või kompenseeritakse neile selle maksumus. Elamust korterile vastava muu osa suuruse kindlaksmääramisel lähtutakse selle korteri üldpinna osast kogu hoone korterite üldpinnast.
2)Kui endise korteriühingu omandis oli elamu juurde kuuluv maa ja abihooned, kompenseeritakse nende maksumus korteriühingu liikmetele või nende pärijatele proportsionaalselt liikme osamaksu osatähtsusele endise korteriühingu kapitalis.
§ 4. 
1)Kui endise korteriühingu liige on surnud, antakse käesoleva seaduse § 3 1. lõikes nimetatud juhtudel korter selle pärija omandisse, kes elab selles korteris ja taotleb omandiõigust korterile.
2)Kui korteris elab mitu pärijat, kes taotlevad omandiõigust korterile, peavad nad kokku leppima, kelle omandisse korter antakse.
3)Kui korteri omandisse taotlevaid pärijaid on mitu ja mitte keegi neist ei ela selles korteris, peavad nad kokku leppima, kelle omandisse korter antakse. Kui pärijad kokkulepet ei saavuta, korterit ühegi pärija omandisse ei anta ning neil on õigus saada kompensatsiooni.
4)Pärija, kes saab korteri enda omandisse, tasub teistele pärijatele kompensatsiooni vastavalt nende osale. Kompensatsiooni maksmise tähtaegades peavad pärijad kokku leppima.
§ 5. 
1)Käesoleva seaduse objektiks oleva vara tagastamine ja kompenseerimine toimub Eesti Vabariigi omandireformi aluste seaduses sätestatud tingimustel ja korras, kusjuures pärijateks loetakse Eesti Vabariigi omandireformi aluste seaduse §-s 8 nimetatud isikud.
2)Käesoleva seaduse alusel korteri enda omandisse saanud isiku ja selle korteris elavate teiste isikute vahelised suhted reguleeritakse Eesti Vabariigi elamuseaduse (RT 1992, 17, 254 )sätetega, kui Eesti Vabariigi omandireformi aluste seaduse §-st 12^1  ei tulene teisiti.
§ 6. Käesolevast seadusest tulenevad endiste korteriühingute liikmete või nende pärijate taotlused vaadatakse läbi nende poolt maa- või linnavalitsustele juba esitatud avalduste alusel, kusjuures taotlejatel on õigus neisse teha käesolevast seadusest tulenevaid täiendusi ja täpsustusi.
§ 8. Käesolev seadus jõustub Riigi Teatajas avaldamise päevast.